**מסכת בבא קמא**

**בבא קמא טז: ד״ה הכשילם בבני אדם שאינם מהוגנים.** כתב המהרש״א ד״ה כי כרו שוחה: ״שמשה וירמיה שניהם שוים וכו׳ והוצרכו לפרוש מנשותיהם כמ״ש במשה ואתה פה עמוד עמדי וכו׳״. והוא לא פירש מנלן שירמיה הוצרך לפרוש. ולענ״ד לפרוש מנשותיהם לאו דווקא הוא, שנ׳ בספר ירמיה: ״ויהי דבר ה׳ אלי לאמר לא תקח לך אשה ולא יהיו לך בנים ובנות במקום הזה״, דירמיה שרוי בלא אשה הוה, אלא שדיבר על משה שכבר היה נשוי והוצרך לפרוש, ולפיכך: ״ומזה היו נחשדים בעיני ליצני הדור וכו׳״. ועיין באריכות מה שכתב רד״ק על ירמיה ד״ה לא תקח לך אשה, ומשמע מדבריו דבענתות דווקא נאסר, אבל אפשר דאח״כ לא נאסר, ואולי ירמיה כן הוליד בנים בתר מיניה. אך אדעת המדרשים לא משמע: 

**בבא קמא יז. ד״ה הא למיגמר הא לאגמורי.** עיין חידושינו על בבא בתרא ט. ד״ה גדול המעשה יותר מן העושה:

**בבא קמא לח. ד״ה שתי פרידות טובות.** עיין מה שכתב הרי״ף ד״ה אין הקב״ה מקפח שכר כל בריה, תימה מנלן דמלחמה הוא דלא הא אנגריא עביד בהו, דילמא משום שהם עצמם צררו בישראל היתר להם למיעבד בהו. ובאמת יש להוסיף על דבריו ממה דאיתא בהוריות י: ״שבשכר מ״ב קרבנות שהקריב בלק הרשע זכה ויצתה ממנו רות״, שמע מינה דלטובא עביד, וקשיא להו ממה דאיתא בסוטה מו: ״בשביל מ״ב קרבנות שהקריב בלק מלך מואב הובקעו מישראל מ״ב ילדים״, ותירצו שם ש״תאותו מיהא לקללה הוי״. ללמדנו דמי שמתכוון לרעה אך עושה מעשה מצווה, הכי והכי מהני, דיש לזה צד קללה, ומשם הובקעו מ״ב ילדים, וגם יש לזה מד ברכה, ומשם זכה ויצתה ממנו רות. 

ואיפכא מסתברא לגבי בתו של לוט, דהתכוונה לטובה אך עשתה מעשה עבירה, דיש וגם אצלה צד ברכה בזה דלילה אחד קדמתה בכירה לצעירה וזכתה שקדמתה ד׳ דורות לישראל, דתאותה מיהא לברכה הוי. אבל גם יש צק של קללה בדבר, על ידי שביזת כבוד אביה ואמרה שמו מואב, וכדאיתא בבראשית רבה נא:יא, ״מואב מאב״. נמצא שמואב נולד בתרי אנפי ומלכיו פעלו בתרי אנפי, ושמע מינה דאף דינו באמצע, מלחמה הוא דליכא הא גירוי איכא, דראוין להענש משום מעשה אמם וכוונת מלכם אך ראוין להיפטר מעונש משום מכוונת אמם ומעשה מלכם:

**בבא קמא נ. ד״ה שעה ראשונה אמר להם שלום שניה אמר להם שלום.** י״ל דשלשה חלוקות אלו רמז לשלש בארות המים שחפרו רועי יצחק, דהיינו עסק שטנה ורחובות. ומה שאמר שלום פעם ראשונה היא משום: ״ויריבו רועי יצחק עם רועי גרר״, דכל עוד שאין שלום עדיין לא עלתה. וכן פעם שנייה משום: ״ויריבו גם עליה״. אבל בפעם השלישית ״לא רבו עליה״, ולכן הבין שרק אז עלתה: 

**בבא קמא נ. ד״ה זכר של רחלים נזדמן לי וזקן אחד מנהיגו.** עיין מה שכתב העיון יעקב ד״ה זכר של רחלים נזדמן לי. וש״מ מדבריו דמה שציווה הקב״ה לאברהם: ״כל אשר תאמר אליך שרה שמע קולה״, הוה אמינא אע״פ שהרע בעיניו לגרש את האמה הזאת ואת בנה, מ״מ היה הדבר ראוי לעשותו הואיל וכשר הדבר לפני המלך. וקמ״ל מזה שנענשה מידה כנגד מדה דלא ריחמה על בנה של הגר ולכן מתה שזה שחשבה דלא ריחם אברהם על בנה, שבאמת מה שביקשה לא בתום לב ביקשה, ומה שצויה לו הקב״ה לשמוע בקולה הוא משום: ״כי ביצחק יקרא לך זרע״, ולא שהיו צריכים להגרש מדין עצמם. וראייה לדבר דמלאך ה׳ ריחם להגר וישמעאל מיד אח״כ:

**בבא קמא ס. ד״ה אינו מבחין בין צדיקים לרשעים.** כח השחתה זו נקרא ׳אנדרולומוסיא׳, כדאיתא בבראשית רבה כו:ה גבי מי נח: ״אמר ר׳ שמלאי בכל מקום שאתה מוצא זנות, אנדרולומוסיא באה לעולם והורגת טובים ורעים״, ע״ש.  ועיין מה שפירש שם היפה תואר ד״ה בכל מקום: ״כי לפעמים לא יקפיד גם על הטובים״, ונח רק מצא חן בעיני ה׳ ״למען יבנה התבל ממנו״, אבל אינו ניצל בזכות עצמו, דאין להנצל אפילו צדיק גמור כיון שניתן רשות למשחית. 

ומצאתי ראייה לדבריו בדברי התנחומא ילמדנו ראה ג: ״דור המבול, אמרו רבותינו הרבה כשרים היו בהן כגון נח ונמחו עם הדור״. וזה שאמר הכתוב: ״מפי עליון לא תצא הרעות והטוב״, בלאחר מתן תורה אשמיענן, אבל קודם לכן: ״כל מי שחוטא, היה דור משלם חטאו״. ואפשר לדקדק דמה שאמרו ״כשרים היו בהן כגון נח״ משמע דנח לא היה צדיק שאין כמהו, ולכן לו בזכות צדקותו ניצל, דהרי כולם נדונו בכלייה, אלא שהקב״ה היהי צריך לבנות התבל מחדש, ונח מצא חן בעיניו, כאחד מכשרי אותו דור. והכא נמי גבי מכת בכורות, דגם קודם מתן תורה היה, ולפיכך אנדרולומוסיא באה לעולם והורגת צדיקים ורשעים, הוי: ״ואתם לא תצאו איש מפתח ביתו עד בוקר״.

אך היפה תואר דחה קצת פירוש זה והאריך שם: ״ומה שאמר טובים קאי על צדיקים שאינם גמורים, אשר בלי האנדרלימוסיא לא פקד ה׳ עונם המעטים להמיתם, ורק בעת הזעם יפקדו גם בעונם המעטים והספורים,״ ע״כ. נמצא שנח ניצל על ידי זכותו, מה שאין כן שאר דורו דאף צדיקים שאינו גמורים נאספים בעת זעם. 

ונראה לענ״ד שי״ל תרי פירושי אמוראי הוו, וכמה דאיתא בסנהדרין קח: ועוד דוכתי: ״אלה תולדות נח, אמר ר׳ יוחנן בדורותיו ולא בדורות אחרים וריש לקיש אמר בדורותיו כל שכן בדורות אחרים.״ דהיינו ר׳ יוחנן שסבר דגם נח היה אמור ליהרג בהשחתת הדור, אלא דבחר בו ה׳ ״למען יבנה התבל ממנו״, שצדיק שאינו גמור היה, דאם לא תימא הכי מאי ״ולא בדורות אחרים״. וריש לקיש סבר דנח צדיק גמור היה, ובזכותו צדיק גמור כן יכול להנצל מדינו של אנדרולומוסיא, מה שאין כן צדיקים שאינם גמורים, נמצא שרק הוא היה ראוי מאותו דור. 

וקשה מה דאיתא בבמדמר רבה ה:ג: ״אין מדותיו של הקב״ה כמדת בשר ודם, מלך בשר ודם שמרדה עליו מדינה, הוא עושה בה אנדרולומוסיא והורג הטובים עם הרעים, והקב״ה אינו כן, בשעה שהדור מכעיס לפניו הוא ממלט הצדיקים ומאבד לרשעים וכו׳ דור המבול הכעיסו ואבדן והציל לנח״, ע״כ. וחייבים לומר שמדרש זה חולק אדלעיל, שהקב״ה כן הביא אנדרולומוסיא, דקודם מתן תורה מידת הקב״ה כן הייתה כן, אלא שנח ניצל למען יבנה התבל ממנו או הואיל וצדיק גמור היה. 

וא״ת, והלא מצאנו אנדרולומוסיא אף בהלכה, דגבי סוטה מבזים אותה קודם ששותין לה את המים המאררים, ובירושלמי סוטה א:ה שואלים: ״ומבזין על הספק״, ותירצו: ״אמר ר׳ שמלאי, בכל מקום שאת מוצא זנות את מוצא אנדרולמוסיא באה בעולם״, דהיינו אף ע״פ שנבזה נשים כשרות ונקיות, מ״מ חייבים כדי לא לתת פתח לפרוצים לזנות. ואם כן אמאי הקב״ה אינו עושה אנדרלומוסיא אף לאחר מתן תורה. ובאמת י״ל דלא קשיא, דהכא כהנים של בשר ודם, דבאותה שעה אינם יודעים מי זכאי ומי חייב, וההלכה לא פלוג וחייבים דין אחיד, ולכן מבזין על הספק, שלא ניתן לזנות לצאת בחפשי חינם. אבל התם ממ״ה הקב״ה בוחן צדיק רואה כליות ולב, ואין חס ושלום שום ספק מי זכאי ומי חייב, דיודע בידיעה שלימה מי צדיק גמור ומי צדיק שאיונ גמור, מי רשע גמור ומי רשע שאינו גמור. ולפניו יתברך יש פלוג, דכבקרת רועה עדרו וצופה ומביט על כל אחד ואחד לגזור עליו את דינו בצדק ובמשפט. ולפיכך אינו שייך אנדרולמוסיא. ומה שהיה במי נח ובמכת בכורות קודם מתן תורה היו, א״נ דרק צדיקים שאינו גמורים מתו:

**בבא קמא ס. ד״ה לעולם יכנס אדם בכי טוב ויצא בכי טוב.** עיין מה שכתבו התוספות ד״ה יכנס בכי טוב למה צריכי תרי קראי. ועי״ל צריכא, דכתיב התם: ״ולא יהיה בכם נגף למשחית״ וכן: ״ליל שימורים הוא לה׳״, לכן: ״לא תצאו״, אבל דליתא ליל שימורים ומשחית אימא לא, צריכא:

**בבא קמא ס. ד״ה לעולם יכנס אדם בכי טוב ויצא בכי טוב.** ראה בראשית רבה צב:ו עובדא דר׳ מאיר פונדקאי בדרום, ולא ברור אם ר׳ מאיר ידע מה שביקש הפונדקאי לעשות אם לאו, אם ידע והתכוון ללמד חכמת עצת חז״ל או אם לא ידע וניצל מהא דעביד כעצת חז״ל. ואין בזה נ״מ כל כך:

**בבא קמא פ: ד״ה ר׳ אחא מדיפתי אמר לעולם אין מטיבין לו.** ראה מה שכתבו התוספות ד״ה לעולם אין מטיבין לו ובבא בתרא יב: ד״ה כל המריעין לו לא במהרה מטיבין לו. וקשה קצת, הלא ידוע שיש שינוי גרסאות בש״ס, ולמה ניסו התוספות ולדקדק כל כך שר׳ אחא דיבר פעמיים, פעם ראשונה מיד לאחר שמנו את מר בר ר׳ אשי לראש ישיבה כדאיתא בבבא בתרא יב: ועוד פעם שנייה לאחר זמן רב אחרי שהבין שלא יבוא אליו לעולם. ויותר קל להגיד שר׳ אחא דיבר רק פעם אחת, ובאמת אותו יסוד יש בידינו הכא והתם, אלא שיש כאן שינוי גירסא. וצ״ב.

וכתב העיון יעקב ד״ה ודלת הננעלת גבי עובדא דשמואל ירחינאה כדאיתא בבבא מציעא פה: ״הוה קא מצטער ר׳ למסמכיה ולא הוה מסתייעא מילתא אמר ליה לא מצטער מר וכו׳״, וכן עובדא דר׳ הושעיא ור׳ חנינא בסנהדרין יד. ״הוה קא משתקד ר׳ יוחנן למיסמכינהו ולא הוה מסתייעא מילתא הוה קא מצטער טובא אמרו ליה לא נצטער מר וכו׳״. נמצא אלו שאמרו לא לצטער מר ולא רדפו אחר הרבנות אלא ברחו מן הכבוד והיו שלמים במקומם מונח, זה שהשפילו את עצמם בסוף נישאם המקום לגדולה, כמו שכתב הרמב״ן לבנו באגרת לבנו: ״השפל עצמך וינשאך המקום״, דהרי שמואל ירחינאה גדול הדור וראש ישיבה היה, ושמו הולך מסוף העולם ועד סופו, וגם הושעיא וחנינא בסוף יתקרו רבי. ואדרבה גבי ר׳ אחא מדיפתי, מאותו עובדא דידיה דלא קיבל שררה ויתעצב אל לבו ואמר ״כל המריעין לו לא במהרה מטיבין לו״, הואיל ולא קיבל בנחת את המקום הקצוב לו לאותה שעה והתלונן על גורלו, לכן לא קיבל גם אח״כ.

ובאמת כבר קידם אותנו רבינו המהרש״א ד״ה ודלת ננעלת וז״ל: ״מצינו בכמה מקומות שהיו תלמידי חכמים בורחים מן השררה ולא היה רע בעיניהם שנדחו מהשררה ולזה אמר ר׳ אשי כל המריעין לו, דהיינו שמצטער על כך ויחשוב לו שהוא רעה לו שנדחה מן השררה, לא במהרה מטיבין לו״, ע״כ. וכן הוא בנוהג שבעולם, שמי שמצטער על כך שלא קיבל איזשהו כבוד, ולא שם אל ליבו להיות שמח בחלקו, וכל מה שבא אליו בטובה רע בעיניו לעומת מה שקרה לו בעבר, וסוער בליבו וקורא תגר על מה שעשו לו אחרים, בסוף יהפוך אותו איש לבעל מחלוקת ואחרים יתרחקו ממנו. וכן הוה, דר׳ אחא מדיפתי חשב רק רע כל היום ע״ז שלא מנו אותו להיות ראש ישיבה ועל מה שעשה לו מר בר ר׳ אשי, ומשום כך שלא רצו לחזור ולמנות אותו מעולם. כך הביא את גורלו על ראשו, ולא התגבר על יצרו להכיר בטוב שעשו לו כבר.

ומי שאינו מצטער ע״ז שלא נמנו אותו לגדולה או נתנו לו כבוד מול הבריות, אלא הרגיל את עצמו לומר גם זו לטובה כשיטת נחום איש גמזו כדאיתא בתענית כא. ועוד דוכתי, ואפילו חפץ בשפלותו ופועל כדי להשפיל את עצמו מן השררה, כדאיתא בויקרא רבה א:ה ״רחק מקומך ב׳ וג׳ מושבים עד שיאמרו לך עלה וכו׳ וכן הלל אומר השפלתי היא הגבהתי הגבהתי זו השפלתי.״ וכן מי שאומר לאחרים לא להצטער ע״ז שלא עלה לגדולה הראויה לו, ומסתפק במועט, ומברך להקב״ה יתברך על מה שנתן לו, וכמו ר׳ הושעיא ר׳ חנינא ושמואל שבסוף זכו לכבוד רב ויתקרו חכם ורבי.

ומה שדייקו התוספות שדיבר ר׳ אחא מדיפתי פעמיים והחמיר עם הזמן, שקודם אמר ״לא במהרה מטיבין לו״ ורק אח״כ הוסיף ואמר ״לעולם אין מטיבין לו״, י״ל שזו היתה נבואה שהגשימה את עצמה, שאם ר׳ אחא היה מקבל את מנויו של מר בר ר׳ אשי באושר ובטוב לב כמו שאמרו חז״ל על אהרן ממה שנאמר: ״וראך ושמח בלבו״, שזכה לכהונה גדולה ע״ז שלא קינא במשה אחיו, אבל ר׳ אחא מדיפתי לא עשה כן, אלא היה במרירות ועצבות ״שלא במהרה מטיבין לו״, ומשום כך גם לא חזרו למנות אותו לעולם: 

**בבא קמא פב: ד״ה דורשי רשומות היו אומרים.** ובסנהדרין קד: נמי: ״דורשי רשומות אמרו כולם באים לעולם הבא וכו׳״, וכן בקהלת רבה י:א איתא: ״דורשי רשומות אמרו האדם נידון אחר רובו וכו׳״. ובפסחים נד. גרסינן: ״דורשי חמורות היו אומרים ענה פסול היה לפיכך הביא פסול לעולם״. וי״ל דהתם דקדק חמורות דווקא משום דמיירי בחמורים דצבעון, כדכתיב: ״ברעותו את החמורים לצבעון אביו״: 

**בבא קמא צא: ד״ה אמר ר׳ חנינא לא שכיב שיבחא ברי אלא דקץ תאינתא בלא זמנה.** לכאורה בהלכות בל תשחית עסקינן, דרב סבר דיקלא דטעין קבא אסור למקצציה, זית אסור ברובע הקב דחשיבי, ואתא רבינא לאשמועינן שהאיסור רק כשאינו מעולה בדמים, ואם כן מה שייך ר׳ חנינא להכא כשאמר לא שכיב שיבחא ברי וכו׳. והוה אמינא דר׳ חנינא לא בא אלא להעיד על חומרת האיסור, דאפילו בפחות מקבא דדיקלא או רובע הקב דזית יש לחשוש ולהשמר מאוד לנפשותינו מלקצוץ עץ פרי, שנאמר: ״כי האדם עץ השדה״, ולכן מביא מעשה שיבחא ברי שמת הואיל ולא נמנע מלקצוץ תאינתא בלא זמנה. ואם כן רבינא חולק על ר׳ חנינא, אם היה מעולה בדמים מותר, כלומר אין לנו לחשוש לפנים משורת הדין מחומרת האיסור, אלא לפעול בהיתר גמור כשמעולה בדמים. 

אך לפי זה קשה, אמאי ר׳ חנינא מביא מעשה שהיה ולא הגיד את דעתו בהדיא. ותו קשה, אמאי בעל העין יעקב בחר להביא סוגיא זו בספרו, הלא רק דברי אגדה הנמצאים בש״ס הכניס, ואלו דברי הלכה בעלמא. ותו קשה, הרי מצות בל תשחית עונשו מלקות בקוצץ אילני מאכל, וראה מה שכתב ספר החינוך מצוה תקכ״ט, ואין דינו מיתה לא בידי שמים ולא בידי אדם, אמאי שכיב שיבחא ברי ע״ז שקץ תאינתא בלא זמנה. וצ״ב.

והנה בחגיגה ה. תמה ר׳ יוחנן אמאי שביק ההוא גברא הנך תאני דמטו, דהיינו שקל אותן שכבר הגיעו לבישולן, והשאיר אותן שטרם הגיעו לבישול. והסביר לו ההוא גברא: ״הני לאורחא בעינן להו״, וע״ז אמר ר׳ יוחנן: ״היינו דכתיב הן בקדושיו לא יאמין,״ ע״כ. והכי פירושו, מה תאנים אלו רצה ההוא גברא טרם בישולן כדי שיהיו מוכנות לדרך הארוכה, כך הקב״ה בחכמתו הנשגבת יודע מתי ללקוט את קדושיו מעולמו כדי שיהיו נקיים ומוכשרים במיתתם ויירשו את חלקם בעולם הבא. נמצא שצדיקים משולים לתאנים, והקב״ה משול למלקט עץ תאנה שלוקח כל תאנה בזמן הראוי. כן איתא בקהלת רבה ה:יא שאמר בעל התאנה: ״מפני מה הייתי משכים ולוקט אותה שכשנץ עליהם השמש הם מתליעים״, וכך הוה, וע״ז שנו התלמידים: ״יפה בעל התאנה יודע עונתה של תאנתו אימתי ראויה להיקלט והוא לוקטה, כך הקב״ה יודע מתי הגיע עונתו של צדיק ומסלקו״, ע״ש.

עוד מצאנו מה דאיתא בבבא מציעא פו. גבי מיתת רבה בר נחמני: ״אזיל לאגמא הוה יתיב אגידרא דדיקלא וקא גריס וכו׳״, ופירש״י שם ד״ה אגידרא דדיקלא על גזע עץ קצוץ: ״כי הוה קא ניחא נפשיה אמר טהור טהור יצאת ב״ק ואמרה אשריך רבה בר נחמני שגופך טהור ויצאה נשמתך בטהור״, ע״כ. וש״מ שבעל העץ פרי קצץ אותו בעונה הראויה לו, דהיינו הקב״ה בא וסילק את רבה בר נחמני מן העולם כשהיה צדיק גמור, הואיל וידע בחכמתו יתברך שהגיע זמנו של רבה בר נחמני לפרוש מן העולם.

ונראה לענ״ד י״ל מה שייך דברי ר׳ חנינא לכאן, שלא דברי הלכה בא להגיד, אלא ״וישא משלו ויאמר״, נמשלו צדיקים שנלקחו מן העולם בלא זמנם לתאנים שננקטו מעץ פרי. ועתה מיושב מה שאמר: ״לא שכיב שיבחא ברי אלא דקץ תאינתא בלא זמנה״, דהכי פירושו, שיבחא ברי צדיק גמור היה ומת בטהרה בלא חטא ועון, כמיתת רבה בר נחמני. ור׳ חנינא בא לצדק עליו את הדין, ומוסיף על דברי ר׳ חנינא, שבא לאשמועינן דהקב״ה דיין אמת ופועל בצדק ובמשפט, שלא נחשוב חס ושלום ״מה פעל א-ל״ אלא עלינו להאמין ש״יפה בעל התאנה יודע עונתה של תאנתו״. וגם שיבחא ברי נלקח בלא זמנו, שמא תסריח ותבאש, וכך מת בתמימות ובלי פגע. והא דהש״ס מביא שיטת ר׳ חנינא הכא, הואיל ודיבר דרך משל ומליצה בלשון של קציצת עץ פרי. 

עי״ל שדברי רבינא לא באים לסתום אלא לפרש, דעל דרך הפשט מעולה בדמים אממון קאי, ובא רבינא לאשמועינן שאם בעל התאנה יכול לקבל כספים הרבה עבור עצו, מותר לו לקצצו, ואין לו לחשוש משום שום איסור. אבל על דרך הדרש מעולה בדמים אאנוש קאי, ״כי האדם עץ השדה״, וכן נאמר: ״קול דמי אחיך צועקים אלי מן האדמה״, דהיינו, הואיל ושיבחא ברי היה מעולה בדמים, מותר, שאם הוא היה מעולה במידותיו וצדיק גמור בלא חטא ועון אז מותר לבעל התאנה שהוא הקב״ה בכבודו ובעצמו לסלקו מן העולם בלא זמנו. ואין כאן שום שמץ של בל תשחית, שהרי ידוע לפני מי שאמר והיה העולם שאין זה נקרא השחתה אלא אדרבה טיבותא הוא לגביו, שמא יפול ויחטא. נמצא שאף רבינא מתעסק בדברי אגדה, לפיכך שפיר עשה בעל העין יעקב, דר׳ חנינא ורבינא דברי אגדה בעלמא אמרו. ובזה יתורץ כל הקושיות דלעיל: 

**בבא קמא צב: ד״ה כל עוף למינו ישכון ובן אדם לדומה לו.** וכן בסוכה נו: ״אוי לרשע אוי לשכנו טוב לצדיק טוב לשכנו״, וכן בבמדבר רבה ג:יב: ״אשרי צדיק ואשרי שכנו אוי לרשע אוי לשכנו״, ועיין נגעים יב:ו נפקא מינה להלכה בזה. והא גופא קשיא, הלא יש סתירה מיניה וביה, דאם יש צדיק ורשע מי משפיע על מי. וי״ל שר׳ שמואל פירש לנו בקהלת רבה ט:יג כשתהה ר׳ יוחנן אם להוכיח את הרמאים אם לאו, ואמר ליה ר׳ שמואל: ״אעפ״כ כי ישרים דרכי ה׳ וצדיקים ילכו בם ופשעים יכשלו בם״, ע״ש. והכוונה בזה דיש לצדיק לפעול בקהל של רעים באמונה שלמה, ואם יעשה כן יהיה טוב לו. 

ובאמת ראינו בכמה דוכתי שיש צדיקים שמצליחים להשפיע על סביבם ולהביא את שכניהם תחת כנפי השכינה, ויש צדיקים שלהיפך מושפעים מסביבם ובסוף נופלים מחמת שכניהם, והיה נוח להם מלכתחילה לבדד ישכון. משפיעים על סביבם, זה אברהם, שנאמר: ״ואת הנפש אשר עשו בחרן״, ואמרו בבראשית רבה לט:יד: ״אלו הגרים שגיירו״, ומושפעים מסביבם, זה לוט, שלא גייר אנשי סדום ובסוף ירד ושכב עם בנותיו. ונראה דיש בזה יסוד גדול, דיש משפיעים ויש מושפעים בעולם, הן לצדיק והן לרשע, ועיין במהרש״א ד״ה מטייל ואזיל שכיוון לזה, דאלו עם שורשים וגזעים טובים מושפעים מאלו עם שורשים וגזעים רעים, שהם מוחזקים ברשעותם הרבה יותר: 

**בבא קמא צג. ד״ה יהי רצון שיהיו לך בנים כיסויי עיניים.** דע לך דיש כמה הסברים במדרשי חז״ל אמאי ״ותכהינה עיניו מראות״. א. משום קללת אלימלך כדהכא. ב. משום עשו, או שהסתכל בעשו הרשע כדאיתא במגילה כח., או שהעמיד בן רשע כדאיתא במדרש שמואל ח:ח, או שהצדיק את רשעותו כדאיתא בבראשית רבה סה:ו, ולא עוד אלא אפילו לקח ממנו שוחד בזה שצד לו ציד כדאיתא בילקוט שמעוני קיג:ה. ג. כדי שלא יצטער מעבודה זרה של נשי עשו כדאיתא בתנחומא ילמדהו תולדות ח. ד. כדי שיבוא יעקב ויטול את הברכה כדאיתא בבראשית רבה סח:ו. ה. משום שביקש למרק עוונות ביסורין והקב״ה התחיל בו כדאיתא בבראשית רבה סח:ט ובמדרש לקח טוב בראשית כז:א ד״ה ויהי כי זקן יצחק. ו. שבשעת העקידה דמעי אראלים נשרו ונפלו לתוך עיניו כדאיתא בבראשית רבה סח:י, או שהביט הוא בעצמו בשכינה כדאיתא בדברים רבה יא:ג. 

ומצאתי כתוב בספר שיבולי הלקט השלם הלכות תפילה יח וז״ל: ״כשנעקד יצחק אבינו על גבי המזבח ונעשה דשן והיה אפרו מושלך על הר המוריה מיד הביא עליו הקב"ה טל והחיה אותו, לפיכך אמר דוד כטל חרמון שיורד על הררי ציון וכו׳, כטל שהחיה בו יצחק אבינו, מיד פתחו מלאכי השרת ואמרו ברוך אתה ה׳ מחיה המתים,״ ע״כ. וי״ל כמה שנ׳ לגבי דמעי מלאכים, הטל שהחזיר יצחק לחיי שעה היה רשום בתוך עיניו, וכשהזקין כהו עיניו מהטל: 

**בבא קמא קיז: ד״ה בעא רחמי ואוקמיה.** עיין חידושינו על עבודה זרה י: ד״ה לית דין בר איניש: 

**בבא קמא קיט: ד״ה באתרא דקפדי יש בהן משום גזל.** עיין מה שכתב העיון יעקב ד״ה תנו רבנן לגבי משה רבינו, ״פסל לך״, הפסולת יהיה שלך. ולא אמר מהיכן הוא מביא מדרש זה. ולכאורה הוה אמינא דכיוון למה דאיתא בנדרים לח.: ״לא העשיר משה אלא מפסולתן של הלוחות״, וראה ויקרא רבה לב:ב שנותן טעם לדבר: ״מחצב של סנפירינון ברא לו הקב״ה בתוך אהלו ומשם העשיר״. וכן בקהלת רבה ט:י, ובתנחומא ילמדנו עקב ט, ע״ש. ומשמע דהעשיר בזכות התורה שהתעסק בה ועמל בה ארבעים יום ולילה, וקיים מה דאיתא בתדב״א רבה ב:ז: ״אשרי אדם השם עצמו כשור לעול וכחמור למשא וישב ויהגה בכל יום בתורה תמיד״. דהיינו, מי שמוסר את עצמו עבור התורה ועושה את תורתו אומנותו וחוצב את התורה בידיו, מובטח לו שיזכה לעושר וכבוד רב בעוה״ז ובעוה״ב. 

והנה בשמות רבה מב:ו איתא: ״אמר הקב״ה דין הוא שיטול אותן פסולת משה, למה, אלא ישראל שלא נתעסקו במצוות נתתי להן כל טוב ארץ מצרים וכו׳ משה שעסק בעצמותיו של יוסף יהא עני, אתן לו את הפסלת שיעשיר״, ע״כ. נמצא שלא העשיר מעולתה של תורה אלא שמנע את עצמו מהביזה, ולא הלך אחרי האחרים להנצל את מצרים אלא התעסק בכבוד המת, ובא לאשמועינן דמי שבורח מעושר ומעסיק את עצמו בכבוד הבריות, מובטח לו שיקבל שברו והכבוד ירדוף אחריו. 

ונראה לענ״ד דהעיון יעקב התכוון לגירסא זו של שמות רבה, שקיבל משה את הפסולת ע״ז שמנע את עצמו מהביזה, והמשך של דבריו יוכיח, אע״פ שישראל קפדי אפסולת דמסנפרינון הויא, מ״מ הפסולת יהיה שלך, שישראל נטלו את חלקם בביזה בצאתם ממצרים, משא״כ משה רבינו שלא נטל מהביזה אלא: ״ויקח משה את עצמות יוסף עמו״, ולהכי זכה לברכת ה׳ שגילה לו מחצב של ספירים באהלו. ומזה שקיבל את הפסולת לפי שלא נטל בביזה, ש״מ אדעת דשמות רבה מיירי: 

**מסכת בבא מציעא**

**בבא מציעא כט: ד״ה מי שהניח לו אביו מעות הרבה ורוצה לאבדן.** וקשה, מי היה רוצה לאבד את מעותיו הרבה, ועיין פירש״י ומהרש״א ושאר מפרשים ולא השיבו את דעתי. ואולי אפשר לפרש ע״פ מה שאמרו תוספות כאן ד״ה בזכוכית לבנה ובחולין פד: ד״ה בזוגיתא חיורתא וז״ל: ״וא״ת הא אמרינן בסוטה מח: משחרב מקדש ראשון בטלה שירא פרנדא וזכוכית לבנה, וי״ל דלא בטלה לגמרי קאמר אלא דלא שכיחא״. ולענ״ד נראה דלא קשיא, דהא מודה ר׳ יוחנן משחרב בהמ״ק בטלה, אלא שכוונתו בזה להזהיר את האדם מלהשקיע מעות הרבה בדבר שנראה יפה ויקר אבל בסוף הוא כאין וכאפס ואין בו ממש. שמי שמבטיח לך זכוכית לבנה ועושר וכבוד וכל מיני דברים אחרים אם תפקיד אצלו את מעותך, בסוף מובטח שתאבד אותם. נמצא שמי שרוצה לאבד את ממונו, שישים אותו אצל אנשים שאינם מהוגנים שיבזבזו את כולו במהרה, וכיתנא רומיתא וזוגיתא חיורתא משלים בעלמא לדברים של הבל המפתים את הכסילים. ודיבר ר׳ יוחנן בלשון תמיהה, ואדרבה, לעולם יהא אדם זהיר אם מעות הרבה שקיבל מאביו, שבוודאי הוא לא רוצה לאבדן. ובדומה לזה תמצא בבבא מציעא מב.: בעיצת ר׳ יצחק: ״לעולם יהא כספו של אדם מצוי בידו, שנאמר: ״וצרת הכסף בידך״, וכן במשלי יד:טו: ״פתי יאמין לכל דבר וערום יבין לאשורו״:

**בבא מציעא לג. ד״ה חסדא חסדא לא צריכנא לך.** וצריך אנו להבין, הרי ר׳ הונא ור׳ חסדא גדולי הדור היו, וכבר לימדו חז״ל דמידת חסידות היא להיות מן הנעלבין ולא מן העולבין כדאיתא בשבת פח: ועוד כמה דוכתי, ואיך יתכן שאיקפדו אהדדי ולא עיילי לגבי הדדי. ועיין פירוש בן יהוידע ד״ה את צריכת לי, שדקדק שיש שחיברו ארבעין שנין עם איקפדו אהדדי, ואז תמוה עד מאוד איך לא סלח ר׳ הונא את ר׳ חסדא ארבעים שנה, אבל אפילו למאן דאמר לחבר ארבעין שנין עם צריכת לי עדיין קשה, דזמן הקפדתם ככל הפחות מעל מארבעים יום, כמפורש להלן דיתיבו ארבעין תעניתא. ותירץ שם דבאמת איקפד ר׳ הונא רק לשנייה, דיצא החשד מלבו מיד, אלא דלא עיילי לגבי הדדי כדי להרחיק את עצמן מן העבירה. 

ונראה לענ״ד דלא איקפד ר׳ הונא מזה שנעלב על כבוד תורתו, אלא מדבעי מיניה ר׳ חסדא מר׳ הונא תלמיד וצריך לו רבו מאי, וחשב ר׳ הונא דלצורך ממון התכוון כשרב תלוי בנכסי תלמידו, וע״ז חשש ר׳ הונא ואיקפד. דהנה ר׳ הונא עני היה כשלמד אצל רב כדאיתא במגילה כז.: ״לא הוה לי קידושא ומשכנתיה להמיינאי ואתאי ביה קידושא״, דלא השיגה ידו יין לקידוש והיה צריך למכור בגדיו. ולהיפך ר׳ חסדא עשיר היה וקיבל את עשרו מסחורת שיכר כדאיתא בפסחים קיג.: ״אמר ר׳ חסדא אי לא דרמאי שיכרא לא איעתרי״. 

והנה עוד איתא בפסחים קז. ״בעי מיניה ר׳ הונא מר׳ חסדא מהו לקידושי אשיכרא״, ולכאורה הלא ר׳ חסדא תלמיד מובהק של ר׳ הונא היה, כמה שמצינו במועד קטן כה. כשנח נפשיה דר׳ הונא והורה ר׳ חסדא איך לניפק פורייה מבבא, ואמאי בעא מיניה ר׳ הונא מר׳ חסדא. והרש״ש שם ד״ה בעא מיניה כתב: ״צריך לומר בהיפך ר׳ חסדא מר׳ הונא״, וכן כתב הרא״ש שם. אבל היעב״ץ ד״ה בעא מיניה סבר שהגירסא שלפנינו שפיר הוא: ״ולנסותו אם ידע להשיב לו והכי אשכחן טובא וכו׳ דלחדודי ליה קבעי״, ע״כ. 

וי״ל ע״פ מה שכתב היעב״ץ דהגירסא לפנינו נכון, ובעא מיניה ר׳ הונא מר׳ חסדא, ושאל אותו אשיכרא הואיל ומזה התפרנס והתעשר, ולכן היה אמור לדעת איזה סוגי שיכרא חשיבי וכשרים לקידוש. וענה ר׳ חסדא דלא מקדשינן עילויה. וע״ז אפשר לומר ששאלו ר׳ הונא מהו לקידושי אשיכרא, לא רק לנסותו קבעי, אלא דעני היה ולא היה לו יין לקידושי, ורצה לקדש אשיכרא כדי שלא יצטרך למכור את בגדיו. עוד ראייה לכך: ״דרב אשכחיה ר׳ הונא דקדיש אשיכרא״, דר׳ הונא גם ניסה ללמוד מרבו מהו הדין, והסיק שם דלדעת רב מותר למי שמוכר שיכרא לקדש עליו. 

ונפקא לן מזה שאיקפד: ״חסדא חסדא לא צריכנא לך״, הכוונה בזה שלא היה צריך לא את ממונו ולא את הורותיו בלקדש אשיכרא, דהיינו הואיל ורב בעצמו קידש בשיכרא בטח בשעת הדחק כשאינו יכול לקנות יין דמותר, ולא עוד אלא דמ״מ בסוף מכר ר׳ הונא את בגדיו וקנה יין כדי לקיים את מצוות קידוש לכתחילה לכולי עלמא. 

עוד י״לֹ דאף ר׳ הונא עצמו איעתר, ומוכח לן ממה דאיתא בתענית כ: ״דכל יומא דעיבא הוו מפקין ליה בגהרקא דדהבא וסייר לה לכולה מתא״, ומסתברא דנהפך לעשיר בזקנותו מה משא״כ בילדותו שעני היה, והכי דייקא לן: ״בינקותיה לא דכירנא, בסיבותיה דכירנא״, בינקותיה לא דכירנא הואיל ועני היה, כדמוכח לעיל. ואולי מעשה זה עם ר׳ חסדא לאחר שקיבל ר׳ הונא את ממונו אך קודם שאכן נודע הדבר, הוי: ״חסדא חסדא לא צריכנא לך״, ואילו ר׳ חסדא לא ספרוה קמיה: 

**בבא מציעא לט: ד״ה ויכר יוסף את אחיו.** עיין מה שכתב חידושי גאונים ע״פ מה שכתב הרמב״ן בראשית מב:ח ד״ה והם לא הכירוהו, ותירץ ״דש״ס לא יהיב טעמא אלא מה שהאחים לא הכירו את יוסף, אבל מה שיוסף הכיר את אחיו לא איצטריך טעמא״. ודייק דש״ס דווקא, הואיל ובבראשית רבה צא:ז כתיב: ״רבנן אמרי, הוא שהניחן בחתימת זקן ויכר יוסף את אחיו״, הא בהדיא טעמא דהכיר יוסף בגלל חתימת זקן של אחיו. ועוד דר׳ לוי סובר הכרה לדו צדדי, הכרה כשנפלו בידו הכרה כשנפל בידן, הא נמי רבנן דסברו דו צדדי לגבי חתימת זקן: 

**בבא מציעא לט: ד״ה מלמד שיצא בלא חתימת זקן ובא בחתימת זקן.** וא״ת הא לפרש פשוטו של מקרא אזלינן, הלא יש עוד תירוצים לתת, כדפירש רשב״ם על החומש: ״שראוהו מושל בכל המלכות בבגדי מלכות וגם מן הקול לא היו מכירים אותו, כי על ידי מתורגמן היה מדבר עימהם״, ועוד אחרים שפירשו כמוהו. 

ועוד תימה מה שמצאנו בבראשית רבה צא:ז: ״ר׳ לוי ורבנן, ר׳ לוי אמר בשעה שנפלו בידו, ויכר יוסף את אחיו, בשעה שנפל בידן, והם לא הכירוהו, ורבנן אמרי הוא שהניחן בחתימת זקן, ויכר יוסף את אחיו, והם לא הכירוהו ,שהניחוהו בלא חתימת זקן״, ע״כ. וכתב יפה תואר ד״ה ויכר יוסף את אחיו: ״ורבנן מפרשי על הכרת פנים ממש וכפשטא״. ואם ר׳ לוי דורש ורבנן מפשטי אמאי מספקינן להו בחתימת זקן דווקא. 

וי״ל ע״פ מה שכתוב בקיצור בעל הטורים בראשית מב:ח ד״ה והם לא הכירוהו: ״ב׳ במסורה הכא ואידך גבי איוב ויראו אותו מרחוק ולא הכירוהו. מה התם לא הכירוהו בשביל שנשתנה מחמת היסורים אף כאן לא הכירוהו בשביל שנשתנה שהיה עבד ונעשה שר וגדול בכל הארץ״, ע״כ. אך אפילו שעוד רבים דלא הכירו יחיד ליתא, עוד יחיד דלא הכיר יחיד איתא גבי יצחק ויעקב: ״ולא הכירו כי היו ידיו כידי עשו אחיו שעירות״. כיון שכיסה יעקב את עצמו בשיער של עשו, לא הכירו יצחק. ומיד יעקב התהפך לעשו לא רק בגופו אלא גם באופיו, שהתנהג ללא שורת הדין כדי לזכות בברכות, שזהו לא עבודת איש תם יושב אוהלים, וכמו שידוע. ואף יוסף שיצא בלא חתימת זקן השתא עם חתימת זקן, רמז לזה שהיה צריך לכסות את עצמו בדמות חיצוני כדי להשיג את מטרתו, היינו להיות כמו יעקב אביו שגם הוא ״לא הכירו״ בזה שלבש שערות אחיו ואמר ״אני בנך בכורך עשו״. 

ובזה יובן אמאי מספקינן להו בחתימת זקן דווקא, דלא באו רבנן לפשטי אלא לדרוש, ודרשו זקנו ולא בגדיו או לשונו להקיש שיער לשיער, שיער בפנים של יוסף לשיער בידיים של יעקב, ששניהם גרמו ללא הכירוהו. ועי״ל דלהכי קרי ליה ״בן זקונים״ ע״פ חתימת זקנו:

**בבא מציעא מב. ד״ה אין הברכה מצויה אלא בדבר הסמוי מן העין.** י״ל דר׳ יצחק אזיל לשיטתו, דתניא נמי הכי בבבא בתרא כה: ״אמר ר׳ יצחק הרוצה שיחכים ידרים ושיעשיר יצפין״, דורשין יצפין מלשון צפון דהיינו סמוי, ללמדך מי שמצפין את נכסין מן העין, יעשיר, לפי שהברכה מצויה שם: 

**בבא מציעא מב. ד״ה אין הברכה מצויה לא בדבר השקול.** א״ת הלא להפריש תרומות ומעשרות אמר רחמנא, והיאך ברכה אינה מצויה בדבר המדוד, שחייב אדם למדוד את גורנו כדי לקיים אותן מצוות התלויות בארץ. וי״ל ע״פ מה שאמרו בבראשית רבה סד:ו דיצחק אבינו האמיד את תבואתו ויברכהו ה׳ מאה שערים, שמדד אותה מפני המעשרות, וכן בספר מלאכי: ״הביאו את כל המעשר וכו׳ ובחנוני נא בזאת וכו׳ והריקותי לכם ברכה עד בלי די״. נמצא ברכה אינה מצויה בדבר המדוד שלא לדבר מצווה קאמר, אבל המודד לדבר מצווה אדרבה זוכה לברכות של מאה שערים והריקותי לכם ברכה עד בלי די. א״נ המפריש מעשרות אין הכי נמי דמסתלק ממנו הברכה באותה שעה, הואיל ואין הברכה מצויה בדבר המדוד, אבל מובטח לו שיתעשר בעתיד, וכמאמרם בתענית ט.: ״עשר בשביל שתתעשר״, דהיינו עשר היום בלי ברכה בשביל שתתעשר בעתיד בזכות ברכה. 

ועי״ל ע״פ הדרש דמי שמודד את ממונו ללא שם מצווה, בסוף מאבד את מעותיו. ורמז לדבר ממה כדכתיב: ״אם השמאל ואימנה ואם הימין ואשמאילה״, דהאות ש׳ ב׳עשר׳, אם נקודה ברגל שמאלית מלשון תרומות ומעשרות, ואם נקודה ברגל ימנית מלשון עושר וכבוד. והכי פירושו, אם השמאל, כלומר אם תשים את הנקודה ברגל שמאלית ותתן מעשר, ואימנה, תזכה להתעשר, אבל אם הימין, כלומר אם תשים את הנקודה ברגל ימנית ותקפיד על עשריך, כההוא עכברא דשכיב אדינרי, ואשמאילה, בסוף תישאר עם עשירית ממה שהיה לך:

**בבא מציעא נח: ד״ה המלבין את פני חבירו ברבים אין לו חלק לעוה״ב.** אפשר לדקדק ע״פ מה דאיתא תנחומא ילמדנו ויגש ה: ״לסכנה גדולה ירד יוסף שאם הרגוהו אחיו אין ברייה בעולם מכירו, ולמה אמר הוציאו כל איש מעלי, אלא כך אמר יוסף בלבו, מוטב שאהרג ולא אבייש את אחי בפני המצריים״, ע״כ. נמצא שיהודה ניצל פעמיים מאחוורי אפי ע״י קרוביו שהיו מוכנים להקריב את חייהם כדי לא להלבין פניו ברבים, פעם ראשונה ע״י תמר שנאמר: ״היא מוצאת״, ופעם נייה ע״י יוסף שנאמר: ״הוציאו כל איש מעלי״. ולזה נסמכה הש״ס מעשה דדוד להא כדלקמן: ״מנלן, מתמר דכתיב: היא מוצאת וכו׳״, דלכאורה למה היה לדוד אכפת כ״כ ששאלו אותו ״הבא על א״א מיתתו במאי״, והא כתיב: ״אל תען כסיל כאולתו״, אלא שדוד המלך משבט יהודה היה, וידע שניצל יהודה פעמיים ע״י אלו שידעו כמה חמור אותו עוון של הלבנת פני חבירו עד שמסרו את נפשם, לכן חלש דעתיה ואמר: ״ובצלעי שמחו ונאספו״, שזקני זכה שיצילו אותו פעמיים ואילו אני לא נמנעים מלהלבין את פני. ועוד עיין פירושינו על מכות י. ד״ה שמעתי בני אדם שהיו אומרים מתי ימות זקן זה: 

**בבא מציעא נט: ד״ה יצאת ב״ק ואמרה.** עיין ענף יוסף ד״ה יצאת ב״ק ואמרה, ש״אחרי רבים להטות״ לאו ארובא דחכמים עסקינן אלא ארובא דתנורים, ובאמת הלכתא כר׳ אליעזר שתנור עכנאי טהור הוא כמו שאמרה ב״ק אלא דלא פלוג כדי שלא יטעו ההמון בזה הואיל ושאר תנורים טמאים ולכן עשו סייג לתורה. ולפ״ז יש גם לפרש משמעות ״לא בשמיים היא״ כמה דאיתא בשבת פח: תורה לאו למלאכים ניתנה אלא לבני אדם, ולא בשמיים היא כי בשמיים העליונים יכולים להבחין בשלמות ובלי שום ספק של טעות בין תנורים טהורים לתנורים טמאים, ואז הלכתא כר׳ אליעזר שתנור עכנאי טהור הוא שבשמיים יש פלוג ואין צורך לעשות סייג לתורה. אבל בעולם האנושי הגשמי פסקו טמא, כי להגן על התורה בעינן, ולכן לא פלוג שלא יטהרו שאר תנורים. הוי: ״מאי לא בשמיים היא וכו׳ אחרי רבים להטות״, ונכון:

**בבא מציעא נט: ד״ה נצחוני בני נצחוני.** י״ל נצחוני מלשון נצחיות בא והכי פירושו, שבזכות לא בשמים היא התורה שבע״פ תצליח לנצח ולתמיד לענות לכל דור ודורשיו, משא״כ תורה שבכתב שאלמלא תורה שבע״פ לא יכולה בעצמה לענות על צרכי ישראל לאורך כל הדורות. ולכן קא חייך הקב״ה, שחכמים יגרמו לו להיות נצחי כביכול, שידרשו את תורתו הקדושה דרך כללי תורה שבע״פ ולכן יבטיחו את נצחיותה, ואורייתא וקודשא בריך הוא כולא חד:

**בבא מציעא עא. ד״ה יורד עמו לחייו.** עיין מה שכתבו תוספות בשם ר׳ צדוק גאון: ״רשאי לשרוף שליש תבואתו ותימה גדול מניין לו זה״. והריב״ש בתשובות שעד:ג ניסה ליישב וז״ל: ״ואפשר ממה שאמרו על ר׳ אליעזר וכו׳ שבאותו יום לקה העולם שליש בחטים שליש בזיתים ואולי רצו הם לומר שר׳ אליעזר לא נתן עיניו אלא בשליש התבואה כי מפני שברכוהו הרי רצו לומר יהי כרשע״, ע״ש. ויש להוסיף לזה ע״פ מה דאיתא בקידושין כח.: ״הקורא לחבירו עבד יהא בנידוי וכו׳ רשע יורד עמו לחייו״, והכי מסתברא לי, שהראשון גורם לאחרון שבא כתוצאה ממנו, שהקורא לחבירו עבד יהא בנידוי, והמנודה נקרא רשע, ומי שנקרא רשע, יורד עמו לחייו דהיינו שורף שליש תבואתו, ור׳ אליעזר הואיל וברכוהו שרף שליש מהתבואה, דמותר לאדם לרדת עמו לחייו למי שקורא אותו רשע כמו שכתב בסיפא, והחכמים ברכוהו ממה שכתוב ברישא, דהקורא לחבירו עבד יהא בנידוי, שר׳ אליעזר קרא לר׳ יהושע וחבריו עבדים שלו, שהביא כרוב אמת מים כותלי ביה״מ וב״ק לצוות להם לקבל ממנו צריכים לקבל ממנו את ההלכה אפילו שהוא דעת יחיד, ומקום שאין בו ״אחרי רבות להטות״ אלא שכולם כפופים לאחד שמושל נקרא עבדות. ולכן שמו את ר׳ אליעזר בנידוי הואיל והתייחס אליהם כעבדים כברישא. ור׳ אליעזר ירד עמם לחייהם כששרף שליש תבואתם הואיל והתייחסו אליו כרשע כבסיפא, דהקורא לחבירו רשע מותר לחבירו לשרוף שליש תבואתו כפי׳ תופסות בשם ר׳ צדוק גאון. ומשום כך הזהירו חכמינו בדורות האחרונים להתרחק מכל נקימה ונטירה, אפילו במקום שהתירו לו כגון הכא, שהנקימה גוררת לנקימה והנטירה גוררת לנטירה, וכמעשה ר׳ אליעזר דלעיל דהוא קרא להם עבדים והם ברכוהו וקראו לו רשע והוא ירד עמם לחייהם, דא״א לקיים רישא בלא לגרום גם לסיפא, דמי שנעשה לו רעה ובמקום להיות מן הנעלבין ולא עולבין כדאיתא ביומא כג. ועוד דוכתין, הוא נוקם ונוטר ומסרב מל״שא פשע חטאתם כי רעה גמלוך״, בסוף חבירו יחזיר לו, ואין לדבר סוף, אלא טוב לאדם להיות סלחן אע״פ שמותר לו ליקום וליטור לפי הדין, שהרי אפילו גדולי התנאים ר׳ אליעזר ור׳ יהושע הואיל וקיימו רישא גם הסיפא התקיים: 

**בבא מציעא פג: ד״ה מה דכתיב תשת חשך.** עיין מה שכתב ענף יוסף ד״ה מה דכתיב תשת חשך. ואפשר שדומה לזה מה דאיתא בשמות רבה יד:ג על הפסוק ״חשך אפלה״, דהתם דרשו דתרי לישני דחשך אתרי תקופות של תלת יומי, ובעי לאשמועינן שלושה ימים ראשונים ״לא ראו איש את אחיו״, אבל מ״מ אם רצו לעמוד או לשבת עלה בידם, ועוד שלושה ימים שניים שהם קשים מהראשונים, ״לא קמו איש מתחתיו שלשת ימים״, דאפילו לעמוד ולשבת לא סגי להו.

ונראה לענ״ד ששתי תקופות אלו דומין לשתי מיני טעויות לעין האדם בדברי ענף יוסף. דהיינו, הטעות הראשונה היא, כשאדם מסתובב בחשך כעיוור ונופל בלי להבין היכן המכשול, והנמשל, שהוא לא מכיר בזה שחומריות וגשמיות עולה״ז הבל הבלים הן, אבל אם כל זה הוא עדיין יכול ללכת בתוך החושך, לעמוד או לשבת, משום שליבו עדיין משלו, ופתוח הוא לשנות את דעתו אם ישמע טענה כזו או אחרת, וממילא זה שהוא לא יודע לאן ללכת ונופל, יש לזה תיקון. וזוהי משמעות החשך הראשון במצרים. 

והטעות השנייה היא, שהיא קשה מהראשונה, כשאדם משוכנע ללא ספק כלל ״שאדם הוא עמוד ועמוד הוא אדם״, כלומר, כל סברא ותשובה בעולם לא יגרום לו לשנות את דעתו, שהרי ליבו כבד וחזק בלי שום פתח לקבל, ואותו אדם לוקח תנחומיו משקרי עולה״ז ומדעתו הכזובה, אבל הוא דר בחשך מוחלט. וכך לגבי המצריים, לא די שלא ראו איש את אחיו, אלא שגם לא יכלו לזוז אפילו טיפה לכאן ולכאן, שהיו בטוחים בליבם הכבדים וחזקים בשקרים והבלים, ולא היו יכולים לקבל את אמיתות האמת האמיתי, דהוא ״אני ה׳ בקרב הארץ״. וזוהי משמעות החשך השני במצרים. 

ויש לדקדק בזה, אמאי הוסיפו בעלי המדרש בשמות רבה בתיאור החשך השני, דאילו שלושה ימים ראשונים מצינן ישיבה ועמידה, ואילו בשלושה ימים שניים מצינן ישיבה ועמידה וגם: ״מי שהיה רובץ אינו יכול לזקוף״, מה שלא מצינו בדוכתי אחריני, וכי מה זה בא ללמדנו. וי״ל יושב שעומד ועומד שיושב משל הוא, ופירושו מי שעושה שינוי מוחלט מדעה אחת להיפוכו, שמאמין היום באמונה שלמה משהו בקצה השני ממה שהאמין בו אתמול. ובשלושה ימים השניים של המכה, המצריים לא יכלו לראות את האמת מתוך כח החשך שחיו בו, דהיינו לא יכלו לעמוד או לשבת מדעתם הנשרשת במוחם ובליבם. וכוונת ״מי שהיה רובץ אינו יכול לזקוף״, דיש אנשים שמסתובבים בחושך עולה״ז ואין בכוחם לעזוב לגמרי את שקריהם ולסור ולתפוס באמת בכח מלא, אבל כן אולי יש להם קצת ספקות באמונתם שאם ישמעו דעה כזו או אחרת ישנ קצת את דעתם, והם לא סתומים לגמרי מלקבל איזשהו עצה לשנות את מחשבתם קצת. ואנשים אלו לא יכולים לעמוד אם הם יושבים ולא יכולים לשבת אם הם עומדים, אבל כן יש עדיין יכולת לזקף אם הם רובצים. וצריכא, שאחרי כל הניסים ונפלאות שראו המצריים בעינם בח׳ מכות הראשונות, אע״ג שלא הייתה בידם כח לעזוב את אמונתם לגמרי כמו שיתרו חותן משה עשה כששיבח ואמר ״עתה ידעתי כי גדול ה׳ מכל הא-לקים״, אבל מ״מ הוה אמינא שכן יכירו בזה קצת ויוזקפו מרביצתם, קמ״ל דאפילו לזקוף לא: 

**בבא מציעא פג: ד״ה אלו רשעים שבו שדומין לחיה שביער.** עיין חידושינו על סוטה מז. ד״ה וליהוי דובים ולא ליהוי יער דבעיתי: 

**בבא מציעא פד: ד״ה לא יהיו כולן זכרים.** כתב העץ יוסף בשם הכתנות אור על הפסוק ויהי בהקשותה בלדתה ותאמר לה המילדת אל תיראי כי גם זה לך בן. שנשים מתות בשעת לידתן משום נדה, ושכר של משמרי נדה שנותן הקב״ה בן זכר, ורחל בשעת מיתתה יראה שלא יחשדוה הבריות לומר שלא שמרה ימי נדה, ולפיכך אל תיראי כי גם זה לך בן, שלא יחשדוך שלא שמרה ימי נדה. 

ונראה לענ״ד דעי״ל ע״פ חידושינו בברכות ס. ד״ה מיד נהפכה לבת ע״ש באורך. ודע דאיתא בבראשית רבה עב:ו ד״עיקר ברייתו זכר היה ומתפילתה של רחל כו׳ נעשה נקבה״, שחששה רחל שמא לא תלד שני בנים זכרים ותהיה יותר גרועה מהשפחות, ונהפכה דינה לבת. עוד עיין במה דאיתא במדרש שכל טוב על בראשית ל:כא שנתחלפה דינה בבנימין, ושהיתה תפלה זו אחר שנולד יוסף. ותרצנו שם בחידושינו מאי קמ״ל דאיתחלפו עובריא במעיהון, מאי קמ״ל מהתלמוד ומדרשים אחרים שפירשו שדינה נהפכה לבת במעי לאה. וי״ל דאיתחלפו עובריא לדרוש פסוק זה בא, אמאי אמרה המלידת ״אל תיראי כי גם זה לך בן״, מה לי בן מה לי בת. ועתה שפיר קאמרה, דרחל חששה מלהיות יותר גרועה מהשפחות, ואם היא הולכת למות בלידה זו ויוצא לה בת היא תוליד רק אחד מי״ב שבטים ותהיה יותר גרועה מבלהה וזלפה שכבר נולדו לשניהן שני בנים זכרים. וראייה לכך: ״יוסף ה׳ לי בן אחר״, שאחק לידת יוסף כל מה שחפצה הוא בן שני כדי לא להיות פחות מהשפחות. ומשום תפילתה איתחלפו עובריא, ובנימין שהיה במעי לאה עבר למעיה, שהסכים הקב״ה את תפילתה, ולפיכך ״אל תיראי כי גם זה לך בן״, שהקב״ה זכר אותך ופתח את רחמך והעביר את העובר של דינה לכריסה של לאה והכניס העובר של בנך בנימין לתוך כריסך, ויתקיימו שני שבטים ממך. 

ובזה יובן מאי קמ״ל דאיתחלפו עובריא, למ״ד מיד נהפכה לבת, דינה נהפכה מבן לבת כדי לקיים תפילתה, אבל בנימין בן תמיד היה משעת הזרעה, ולא איתרחיש שום ניסא לגביו. אבל למ״ד איתחלפו עובריא, אף לידת בנימין מתפילתה של רחל בא, והנס שנעשה ע״י הקב״ה תיקן גם עבור לידת לאה וגם עבור לידת רחל את המין כדי ששתיהן תלדו בדרך שעונה על תפילתה של רחל. ובמקום נס בעלמא איתרחיש נס ועוד נס, ובזה מיושב מאי קמ״ל בזה: 

**בבא מציעא פד: ד״ה דעייל רבי לבית הכסא.** עיין חידושינו בכתובות קד. ד״ה ולא נהניתי אפילו באצבע קטנה. ועוד תימה, כיון דביום מותו עדיין הוה עייל לבית הכסא וקמצטער כדאיתא בכתובות קד. עיין שם, ומשמע מהכא שע״י מעשה הלכו אותם יסורין, וא״כ היאך ביום מותו סובל מאותו חולי. 

וי״ל ע״פ מה דאיתא בירושלמי כתובות יב:ג: ״רבי הוה יתיב ליה בציפורין י״ז שנין וכו׳ ומן גוביהן עבד י״ג שנין חשיש שינוי״. ומשמע מהתם דבציפורי הוה כדנח נפשיה. ומזה הזקתת לומר על כרחך דאותן די״ג שנין של ייסורים בסוף חייו איירי, ואותו מעשה של ורחמיו על כל מעשיו שאחריו הלכו ייסוריו, אירע תוך ארבע שנין האחרונות של חייו. דהא אם הי״ג שנין דחשש שינוי החלו בתחילת הי״ז ביישובו בציפורי, צא וחשוב בין סוף הי״ג לסוף הי״ז נשארו ארבע שנים. אבל לא ידענא לן מאימתי החלו י״ג שנין דייסורין, ואפשר לאחר ארבע שנין שעבר לציפורי, והלכו לו בו ביום דנח נפשיה. 

וא״א בתחילת הי״ז החלו הי״ג שנין דייסורין, וא״א לאחר ארבע שנין החלו והלכו לו בסוף הי״ז שנין ביום מיתתו. א״א בתחילת הי״ז החלו, וארבע שנין קודם דנח נפשיה הלכו לו, אלא שלפני מיתתו באותן ארבע שנין חזרו לו ייסוריו. ואל תיקשי לך מהכא דמצינו דייסוריו גרמו לו לעייל לבית הכסא ועבר קליה עד נחותי ימא, ומבכתובות קד. משמע גם דעייל לבית הכסא וקמצטער, ואם הלכו לו ייסוריו משום ״הואיל ומרחם נרחם עליה״, איך יתכן ששבו לו אותם ייסורים ממש. אלא שבירושלמי אמרו דחשש שינוי דרבי י״ג שנין, ולא כמ״ד הכא דבי״ג שנין סבל מצפירתא וצפדינא והוה עייל לבית הכסא, נמצא דהלכו לו הי״ג שנין דחשש שינוי כמה שנים קודם דנח נפשיה, ואז החלו ייסוירן של עייל לבית הכסא וקמצטער אח״כ, ומאותם ייסורים שניים היה סובל ביום מיתתו. 

ואפשר דמסייע ליה מהא דאיתא בבבא בתרא ח: כשבא אליו ר׳ יונתן בן עמרם תלמידו: ״א״ל פרנסני ככלב וכעורב פרנסיה״, דרבי הסכים להאכילו רק לאחר שהזכיר חיות מסכנות, כדי לעורר ברבי רחמים ע״פ ״ורחמיו על כל מעשיו״,  ובטוח דלאו ביום מיתתו של רבי עסקינן בכה״ג.

וא״א לאחר ארבע שנין החלו אותם י״ג שנין דייסורין, ופסקו והלכו לו ביום מיתתו. וא״כ יש לאחד את המעשים דבשניהם בו ביום איירי, ואותה אמתיה דרבי דהכא דהוה שדיא בני כרכושתא היא היא אותה אמתיה רבי דכתובות קד. דסליקא לאיגרא ושקלא כוזא ושדייא מאיגרא לארעא. וא״כ ״ע״י מעשה הלכו״ הכי פירושו, הואיל וראתה אותה אמתיה דרבי שריחם וחס על הבני כרכושתא, דכתיב: ״ורחמיו על כל מעשיו״, ומיד אח״כ ראתה דרבי עצמו קמצטער מאותן י״ג שנין והרבנן לא נתנו לנפשו לנוח מכוח תפילתם, ולכן אמרה אל לבה באותה שעה שלתת לו למות זה גם רחמים הואיל וקמצטער כ״כ, ולמדה ממנו ״ורחמיו על כל מעשיו״, והבינה מזה שיש לה את הרשות לגרום לעליונים לכוף את התחתונים, ושקלא כוזא ושדייא מאיגרא לארעא. ומאותו מעשה הלכו לו ייסוריו, שעדיין היה עייל לבית הכסא בשעת מיתתו כדמוכח בכתובות קד., אלא זה שהוא ריחם על הבני כרכושתא, גרמה לבריות, דהיינו אמתו, לרחם עליו ולאפשר לו למות ולהיות בשלום במנוחתו בבית עולמים, ולתת לנפשו לנוח לאחר י״ג שנין של ייסורין שסוף סוף הוספקו כשנח נפשיה. ונכון הוא: 

**בבא מציעא פד: ד״ה אמר ליה זיל לכך נוצרת.** בבראשית רבה לג:ג איתא וז״ל: ״רבינו הוה יתיב לעי באוריתא קמי כנישתא דבבלאי בציפורין, עבר חד עגל קודמוי, אזל למתנכסה ושרי געי כמימר שיזבני. א״ל ומה אני יכול למעבד לך לכך נוצרת, וחשש רבי את שיניו י״ג שנה וכו׳״. ויש לדקדק, למה התם רבי גריס קמי כנישתא משא״כ הכא דלא. ועוד, למה התם געה העגל בקול כאילו אומר הצילני, משא״כ הכא ששם העגל את ראשו בכנפי רבי ובכה לידו. ועוד, למה התם הרחיב ודיבר רבי דרך ארוכה ״ומה אני יכול למעבד לך וכו׳״ משא״כ הכא דדיבר דרך קצרה ״זיל לכך נוצרת״. ועוד, התם חשש שיניו י״ג משא״כ הכא ו׳ וז׳ שנים של חוליים אחרים. ועוד, הכא נ׳ בפה מלא ״הואיל ולא קא מרחם ליתו עליה יסורין״ משא״כ התם, ומאי קמ״ל מזה. 

וי״ל דשנו בעלי האגדה אץ פרטי אותו מעשה כדי להקל או להחמיר את מעשיו של רבי, והגירסא בבראשית רבה קשה יותר ומחייב אותו בפרטים יותר מהגירסא בתלמוד. שזה שרבי גריס קמי כנישתא ולא ריחם על העגל, כסיפור הידוע על בעל התניא זצ״ל והצמח צדק זצ״ל שלמדו ביחד והיה שם תינוק שבכה, והצמח צדק לא חש מתוך לימודו, וקם בעל התניא וטיפל בתינוק ואמר לצמח צדק נכדו, מי ממתוך תורתו אינו יכול לשמוע דהנה נער בוכה, הרי זה פגם בלימודו, ע״כ. שהתורה אמורה להשריש בנו מידות טובות ולהפוך אותנו לרחמנים, מה הוא רחום אף אתה רחום. ואף כאן, אם היה הולך רבי בשוק ולא ריחם על עגל, גרידא, בשעה שגריס קמי כנישתא עאכ״ו. גם זה שבעגל געה וצעק בקול מר והתחנן שיציל אותו, יש בזה שרבי לא ריחם עליו מתוך לימודו עוד קצת אכזריות מאם היה העגל רק בוכה לידו. 

וא״ת, בבראשית רבה הרחיב רבי את דבריו ואמר ״ומה אני יכול למעבד לך״, והלא זה יותר מרחם מ״זיל לכך נוצרת״ דבבא מציעא. ולענ״ד איפוך מסתברא, ע״ד מה דאיתא בבבא קמא לח. גבי עולא: ״א״ל מה אית לי גבי נחמתא דבבלאי דגידופא הוא דאמרי מאי אפשר למעבד, הא אפשר למעבד עבדי״. וטמעו מילים ריקות הן, ואומרם עוונו ישא, שהוא לא באמת היה רוצה לעזור, אלא שסתם אומר חבל לו שאינו יכול לעזור, ותוכו אינו כבורו, ולא עוד אלא שחושב שהוא מנחם את האבל אבל האבל יודע מתי הוא מדבר ישר ומתי הוא מספר סיפורים של שוא, ונמצא הוא מזיק ולא עוזר. וכן גבי רבינו, ״זיל לכך נוצרת״ קשה לקבלו, אבל גם אין מקום לשום ספק שהעגל יחשוב שיבוא יעזור לו, ולא יהיה לעדל תקווה ריקה מדבריו. אבל זה שבבראשית רבה הרחיב דרך ארוכה ואמר ״ומה אני יכול למעבד לך״, כגידופא דבבלאי דיבר, שלא באמת היה מתכוון לעזור לו אפילו אם היה יכול, כי לכך נוצרת, ועיקם את פיו ודיבר כזבות, וזה היה יותר קשה מבלי להגיד אותן. 

ולפ״ז בבראשית רבה נענש רבי בשיניו י״ג שנה, ששימש בהן שלא כראוי כשדיבר בארוך בצורה לא נכונה אלא בגידוף חס ושלום. ואילו בבבא מציעא אמרו ״הואיל ולא קא מרחם ליתו עליה יסורין״, שיסוריו באו מזה שלא ריחם, שאמר דרך קצרה ״זיל לכך נוצרת״, שמילים אלו נכונות ואמיתיות הן, ולא דיבר בכזבות או בגידוף אלא אמר כהוגן, אלא שעדיין היה צריך לרחם על העגל, וכדכתיב: ״וחדלת מעזב לו עזב תעזב עמו״, ולפכיך נענש בחוליים אחרים שנגפו בבטנו ובכליותיו, מידה כנגד מידה על זה שפגע בעגל כביכול מחוסר רחמנות וחכמה שמגיעים מהבטן ומהכליות: 

**בבא מציעא פה. ד״ה מכאן ואילך תורה מחזרת על אכסניא שלה.** עיין חידושינו על כתובות סב: ד״ה אמר אי הואי הכא הוה לי זרע כי האי:

**בבא מציעא פו. ד״ה הוה יתיב אגידרא דדיקלא.** עיין חידושינו על בבא קמא צא: ד״ה אמר ר׳ חנינא לא שכיב שיבחא ברי אלא דקץ תאינתא בלא זמנה:

**בבא מציעא פו. אמר טהור טהור.** מחלוקת זו מובאת במשנה נגעים ד:יא וכן איתא בנזיר סה: ובכתובות עה: ובנדה יט. ובסנהדרין פז:. ועיין מה שכתב העיון יעקב בשם גדול ד״ה אמר טהור טהור. ויש להוסיף על דבריו דטעמו ע״פ מה דתנן בנזיר ט:ד: ״כל ספק נגעים בתחילה טהור, משנזקק לטומאה ספקו טמא״, וא״כ טהור טהור וטמא טמא חד אנפי משתמע, שבנגעים אזלינן בתר חזקת הגוף, ולפ״ז באמת רבה בתר תנא קמא וככולהו מתיבתא דרקיעא אזל שספק טמא. וראה תוספות באורך אדוכתי דלעיל מאי טעמייהו דרבנן דמטמאי מספיקא נוקי גברא אחזקיה, ואין להאריך כאן בזה. 

ואל תיקשי לך א״כ אמאי אמר טהור טהור ולא טמא טמא, די״ל ע״פ מה דאיתא בפסחים ג.: ״לעולם אל יוציא אדם דבר מגונה מפיו שהרי עקם הכתוב שמונה אותיות ולא הוציא דבר מגונה מפיו, שנ׳ מן הבהמה הטהורה ומן הבהמה אשר איננה טהרה״, וכאן הואיל וחד אנפי משתמע ואין עקימת אותיות כלל לדבר בלשון נקי, עאכ״ו לא להוציא דבר מגונה מפיו. וזה שאמרה ב״ק אשריך וכו׳ שיצאתה נשמתך בטהור, הני מילי לאו משום דהודה ספק טהור, אלא אדרבה אע״פ שפסק ספק טמא, הקב״ה שיבח אותו ע״ז שדיבר בלשון נקי כדנח נפשיה. 

ומיושב בזה גם מה דתמה הכסף משנה בהלכות טומאת צרעת ב:ט ד״ה ומה שכתב, היאך מפסקינן לן נגד הקב״ה חס וחלילה ותירץ: ״דכיון דבשעת יציאת נשמה הוא דאמר הכי הוי בכלל לא בשמים היא״ ע״כ, ועתה אין לנו צורך בזה, דלא אמר טמא טמא אלא כדי לא להוציא דבר מגונה מפיו, והלכתא כתנא קמא ולא כר׳ יהושע, ולא בשמיים היא אהקב״ה לחוד צריכנא בכה״ג. 

ועל פירוש זה יש לנו להקשות, בכתובות ובנדה אמאי כתיב ור׳ יהושע כהה, מאי כהה, אמר רבה כהה טהור, ואם רבה אמר הלכתא ספק טמא כהה טהור למה לי. וי״ל ל״ק דלא בא רבה אלא לפרש דברי ר׳ יהושע במשנה אבל הוא בעצמו חולק עליו וסובר טמא כתנא קמא. א״נ אפשר לתרץ דבסנהדרין פז: גירסא דידן רבא אמר כהה טהור, בא׳ ולא בה׳, ובנדרים ר׳ יהודה אמר כהה טהור. ותוספות בנדה יט. ובכתובות עה: ד״ה אמר רבה כהה וטהור כתבו: ״נראה דרבה גרס דבפרק הפועלים אמר מאן מוכח רבה בר נחמני ואמר טהור״, ונימא איפוך, נגרוס רבא בא׳ גם בכתובות ונדה ולא בר״ת בתוספות, נמצא רבה בה׳ אמר ספק טמא ואילו רבא בא׳ פירש דברי ר׳ יהושע: 

**בבא מציעא פו. ד״ה כמה ככרין דנרד למרי דיכי.** עיין חידושינו על חולין נז: ד״ה איזיל איחזי אי ודאי הוא דלית להו מלכא: 

**בבא מציעא פו: ד״ה שהרי משה עלה למרום ולא אכל.** עיין מהרש״א שתמה אמאי הקדים מעשה משה המאוחר למעשה מלאכים המוקדם, והשיב לא פסיקא ליה דאין אוכל למעלה אלא ממשה, ועוד דהמלאכים לא אכלו אלא לפי הדמיון. ולזה שהביא את שני התירוצים, דאי אשמעינן לא אכלו אלא לפי הדמיון, למ״ד אכלו ושתו ממש המובא בתוספות ד״ה נראין כאוכלין ושותין בשם תדבא״ר יב, מאי איכא למימר, קמ״ל צריכא:

**בבא מציעא פו: ד״ה מלאכי השרת ירדו למטה ואכלו לחם.** וכן תמצא בבראשית רבה מח:טז, ובשמות רבה מז:ה, ובויקרא רבה לד:ח. וקהלת רבה ג:יד נתן כללו של דבר: ״גזר הקב״ה על התחתונים שיאכלו וישתו ועל העליונים שלא יאכלו ולא ישתו״. ובכולן אמרו נראין כאוכלין ושותין וראשון ראשון מסתלק. ואילו בבמדבר רבה י:ה נראין כאוכלין ושותין ליתא, הא לא ידעינן אם נראין אם ממש. ואיתא בהדיא בתדבא״ר יב: ״כל האומר לא אכלו מלאכי השרת עם אברהם לא אמר כלום וכו׳ אלא פתח להם הקב״ה את פיהם ואכלו״. ופליגא אש״ס שלנו כדברי התוספות כאן, ועוד פליגא אב״ר ש״ר ו״ר וק״ר שכולם אמרו ראשון ראשון מסתלק. ואולם במ״ר אין הכרע אם אכלו ממש אם נראין בדמיון, ונראה לי פשטא דדבריו שאכלו ממש כדברי תדבא״ר. 

ויש להקשות מהא דאיתא בתנחומא ילמדנו שמות יד: ״אמר ר׳ שמעון בן יוסי שהלכה צאנו של משה ארבעים יום ולא טעמה כלום כשם שהלך אליהו״, וא״כ גם זה פליגא אשמעתין וכל אותם גירסאות דמסייע ליה, שאם גזר הקב״ה על התחתונים שיאכלו וישתו, היאך הלכו צאנו של משה ארבעים יום בלא אכילה, דהא אזלת לקרתא הלך בנימוסיה. וי״ל ע״פ מה שכתב היפה תואר על שמות רבה מז:ה ד״ה וכי אפשר לו לאדם וז״ל: ״ומה דמצינו באליהו כי הלך בכח האכילה ארבעים יום ע״ש ברד״ק מה שכתב ע״ז כי אין זה כנס משה״, ע״כ. דלכאורה גם תיקשי לך מאליהו שהלך ארבעים יום בתחתונים בלא אכילה, אלא לא קשיא משום שנאמר: ״וילך בכח האכילה ההיא ארבעים יום״, כלומר שנשתהה המאכל באצטומכא ולא בשלה אותו הכח המבשלת, ומכוח אותה סעודה שנתן לו המלאך ניזון גופו ארבעים יום, ועדיין בתורת אכילה מיירי, משא״כ משה כשעלה למרום שלא אכל בכלל קודם עלייתו ולפיכך בלא תורת אכילה מיירי. וא״כ אפשר ליישב גם דברי ר׳ שמעון בן יוסי, שצאנו של משה ניזונו מכח אכילתם האחרונה לארבעים יום ובתורת אכילה מיירי, ואין זה סותר אזלת לקרתא הלך בנימוסיה. והא גופא ראייה, הליכת צאנו של משה כשם שהלך אליהו, אליהו ניזון מכח אכילה ארבעים יום ואף צאנו של משה, ואין זה דומה לארבעים יום של משה כלל כדלעיל: 

**בבא מציעא פו: ד״ה גבריאל אזל למהפכיה לסדום.** תמוה מאוד אמאי בעינן לגבריאל הכא, הא אין לו שייכות בזה לאברהם כלל, וא״כ שיצטרף למיכאל אח״כ. ותו יש לדקדק, אמאי גבי מיכאל ורפאל בעברית אמרו ואילו גבריאל בארמית. וי״ל ע״פ מה דאיתא בפסחים קיח. ״אמר גבריאל לפני הקב״ה רבש״ע ארד ואצנן ואציל את אברהם מכבשן האש״, ע״ש. וקמ״ל דשליחות של גבריאל הצלה דאברהם הוה, ומי שאין לו בנים חשוב כמת כדאיתא בנדרים כד:, ולפיכך כדי לסיים את שליחותו הקודמת היה שם, לשמור על אברהם מהפלתו לתוך כבשן האש עד בשורת לידת יצחק שבו יקרא לך זרע. וכוותיה מצינו בשמות רבה יח:ה: ״על חומותיך וכו׳ הפקדתי שומרים ומי הם מיכאל וגבריאל שעשאן הקב״ה שומרים לישראל״.

וא״ת, לעולם לא קיבל גבריאל אותה שליחות להציל את אברהם אלא שקיפח לו שכר להציל מבני בניו דהיינו חנניה וחבריו, והקב״ה שהוא יחיד בעולמו ירד להציל את אברהם משום שנאה ליחיד להציל את היחיד כאמור שם בפסחים, וכן לדעת שמות רבה ד״לשמי ירד ואני יורד להצילו״, וא״כ מניין שגבריאל בשליחות הצלה דאברהם הוה. ואולי י״ל ע״פ מה דאיתא בבראשית רבה מד:יג וכן בשיר השירים רבה א:יב: ״ר׳ אליעזר בן יעקב אמר מיכאל ירד להצילו מכבשן האש, ורבנן אמרי הקב״ה הצילו״, ע״כ. שלדעת ר׳ אליעזר בן יעקב אברהם ניצל ע״י מלאך ולא ע״ הקב״ה בכבודו ובעצמו, אלא שפליגא אשמעתין שמיכאל היה ולא גבריאל. ולפ״ז אפשר לקיים למ״ד ניצל ע״י מלאך ולמ״ד גבריאל היה בעניין ולא מיכאל ולצרפם יחד, וע״כ גבריאל ירד להצילו מכבשן האש, ומשמע קיבל את השליחות מאז, וא״כ מחוסרי מחסרא והכי גרסינן, מיכאל שבא לבשר את שרה, רפאל שבא לרפא את אברהם, גבריאל שבא לסיים את שליחותו להציל חיי אברהם, וכדתניא, כל אדם שאין לו בנים חשוב כמת. והא כתיב ויבאו שני המלאכים סדמה בערב, דאזל מיכאל בהדיה לשזביה ללוט, ואזל גבריאל למהפכיה לסדום. ודיקא נמי, רישא בעברית וסיפא בארמית, ש״מ: 

**בבא מציעא פז. ד״ה למה נקוד על איו שבאליו.** היפה תואר על בראשית רבה מח:טו ד״ה כאן שהנקודה רבה כתב בזה הלשון: ״כל היכא דהכתב רבה דרשינן להוראה הסותרת את פירוש המילה וכו׳ אבל אם הנקודה מרובה נדרשות כמו שתי מילות ואין האחת סותרת את רעותה״, ע״כ. ובנוסף לב׳ אלו יש גם היכא דיש נקודה לכל אות ואות במילה ואין אפילו אות אחת בלא נקודה. ושפיר פירש היפה תואר ע״פ מה דאיתא באבות דרבי נתן לד:ה ״עשר נקודות בתורה אלו הן״, צא וחשוב דיש ה׳ פעמים של מקרה א׳ דהכתב רבה על הנקודה, ישפוט ה׳, בשכבה ובקומה, או בדרך רחוקה, אשר עד מידבא, ועשרון עשרון, ועוד ב׳ פעמים של מקרה ב׳ דהנקודה מרובה על הכתב, ויאמרו אליו, לנו ולבנינו עד, ועוד ג׳ פעמים של מקרה ג׳ דכל המילה מנוקדת, וישקהו, לרעות את צאן אביהם, אשר פקד משה ואהרן. וכן מצינו בברכות ד. מתהלים לולא האמנתי לראות בטוב ה׳, למה נקוד על לולא, ע״ש. ודרשינן לפי כללו של היפה תואר, במקרה א׳ להוראה הסותרת את פירוש המילה, במקרה ב׳ כמו שתי מילות ואין האחת סותרת את רעותה. ובמקרה ג׳ גם דרשינן כל פעם להוראה הסותרת את פירוש המילה כככלו של מקרה א׳.

ויש לדקדק בזה, אמאי לא מפרשא ליה גם כללו של כולו נקוד דבא להסתיר את פירוש המילה. ומסייע ליה משיר השירים רבה ז:ה איתא: ״אמר ר׳ שמעון בן אלעזר הכא לא כתב רבה על הנקודה ולא נקודה רבה על הכתב אלא כולו וישקהו נקוד עליו, אלא מלמד שלא בא לנשקו אלא לנשכו״, דעסקינן בפירוש הסותר את פשטא דקרא, דהרי עשו בא לנשק ממקום חיבה ואילו אם בא לנשוך ממקום שנאה כדאיתא בפדר״א לז ועוד דוכתי. אלא שאשפר דנחלקו בזה הדרשה, דאיתא בבראשית רבה עח:ט ״אמר ר׳ שמעון בן אלעזר וכו׳ מלמד שנכמרו רחמיו באותה שעה ונשקו בכל לבו״, ומתקיף ליה ר׳ ינאי ״א״כ למה נקוד עליו אלא מלמד שלא בא לנשקו אלא לנשכו״. וקשיא רשב״א דידן ארשב״א דשיר השירים רבה, ומדרשים חלוקים הם. עכ״פ מיהא היוצא מקושיית ר׳ ינאי דא״כ למה נקוד עליו, שלדעתו הניקוד בא להוראה הסותרת את פירוש המילה ככללו של מקרה א׳ כשהכתב מרובה על הנקודה. ואילו ר׳ שמעון בן אלעזר דרשא ליה נשקו בכל לבו משום דאזל בתר כללו של מקרה ב׳, דהיינו מילה שמנוקדת כולה בא להסתיר להוסיף ולא להסתיר, ומלמד שנשקו בכל לבו בנוסף לפשטא דקרא. 

ונראה לי י״ל דפלוגתא דידן כפלוגתייהו דתוספות והרמב״ם הידועה בעניין נרות חנוכה. דמקרה א׳ היינו נר איש וביתו, והמהדרין מקרה ב׳ נר לכל אחד ואחד, והמהדרין מן המהדרין מקרה ג׳ הולך ומוסיף כשיטת ב״ה ככתוב במסכת שבת כא:. ואמרו תופסות בזה מקרה ג׳ בונה על מקרה א׳ ולכן המהדרין מן המהדרין מנורה אחת לבית ובה הולך ומוסיף נר בכל לילה. ואילו הרמב״ם סובר מקרה ג׳ בונה על מקרה ב׳ ולכן המהדרין מן המהדרין כל אחד ואחד בבית מדליק מנורה משלו והולך ומוסיף נר בכל לילה בכולן. ואיפכו מנהגי האשכנזים והספרדים בזה כידוע, דש״ע אזל כתוספות ורמ״א אזל כרמב״ם. ואף כאן אפשר דבזה פליגי, כולו נקוד בונה על מאי, ככתב מרובה על הנקודה או כנקודה מרובה על הכתב. וא״כ למ״ד עשו נשקו בכל לבו, כולו נקוד בא להוסיף כמקרה ב׳ ולא להסתיר בדומה לשיטת הרמב״ם, ואילו למ״ד לא בא עשו לנשקו אלא לנשכו, כולו נקוד מלמד הוראה הסותרת, וחוזר למקרה א׳ בדומה לשיטת התוספות. 

וסימנך לדבר, הנקודות מעל המילה נראים כנרות דלוקות מעל המנורה. כל ה׳ פעמים שהכתב מרובה על הנקודה, נקודה אחת יש מעל המילה, ביניך, ובקומה, רחוקה, אשר, ועשרון, רמז לנר איש וביתו דשגרא חדא בעלמא שגי ליה. ואלו מהדרין שהנקודה מרובה על הכתב, נר לכל אחד ואחד בבית, בין משפחה קטנה של אב אם וילד אחד, אי״ו, ובין משפחה גדולה של מעל עשרה אנשים, לנ״ו ולבנינ״ו ע״ד, אבל כל מנורה גם אם נרות שאינן דלוקות, ל׳ דאלי״ו וד׳ דע״ד עולם. ואז מהדרין מן המהדרין זה שכולו נקוד, הולך ומוסיף כשיטת ב״ה עד שבליל שמיני כל הנרות במנורה דלוקות, וישקהו, ואהרן, את, לולא. 

ואולם לפ״ז תמוה קצת מה דאיתא בילקוט שמעוני על התורה רמז קשכ״ב דשם מצינו וז״ל: ״וישקהו שלא נשקו בכל לבו, ר׳ שמעון בן יוחאי אומר והלא בידוע שעשו שונא ליעקב, אלא נהפכו רחמיו באותה שעה ונשקו בכל לבו״. דלמ״ד נשקו בכל לבו, הכא הנקודות אינן באות להוסיף על פשטא דקרא אלא להסתיר, אלא שאני משום דפשטא דקרא הוא איפכא, דלא נשקו באמת משום שנאתו אליו, ולפ״ז אותה נשיקה כנשיכה דמיא על דרך הפשט. וא״כ צריך אנו לפרש פלוגתא דר׳ שמעון בן אלעזר ור׳ ינאי דבראשית רבה דבאמת כולי עלמא מודו דכולו נקוד בא להסתיר ובונה על מקרה א׳, וטעמא דר׳ שמעון בן אלעזר שנכמרו רחמיו באותה שעה ונשקו בכל לבו משום הא ד״הלא בידוע שעשו שונא ליעקב״, ולכן ונשקו בכל לבו כן מסתיר את פשטא דקרא, ואילו ר׳ ינאי סובר איפכא, נשקו כפשוטו, ובאו הנקודות להסתיר וללמד שבא לנשכו ולא לנשקו. וכן נראה לי העיקר: 

**בבא מציעא פז. ד״ה ואברהם זקן בא בימים.** וכן והמלך דוד זקן בא בימים דאף הוא הוה ליה בן שהיה דומה לו, כדאיתא בתנחומא ילמדנו תולדות ו: ״ומשנהו כלאב וכו׳ מה תלמוד לומר כלאב, שהיה כולו אב שכל הרואהו אומר דוד אביו של זה״, ע״כ, ומשום הכי אף דוד זקנה היה צריך, לפיכך: והמלך דוד זקן בא בימים:

**בבא מציעא קיד: ד״ה לאו כהן הוא מר.** ובבראשית רבה עא:ט איתא אליהו של מי, מ״ד משל בנימין ומ״ד משל גד, ואליהו גופיה העיד מבני בניה של רחל אני, דהיינו משל בנימין הוה. ואילו בתנא דבי אליהו רבה יח:מט איתא: ״מהיכן אליהו בא זה אומר מזרעה של רחל וזה אומר מזרעה של לאה עד שהן חולקין זה עם זה באתי אליהן ועמדתי לפניהן ואמרתי להן רבותי אין אני בא אלא מזרעה של רחל״, ע״כ. וגד בנה של זלפה הוה, ומזרעה של לאה משבט לוי במשמע, וא״כ י״ל הזה אומר כהן הוה וכשמעתין, ואילו אליהו גופיה הכריע כבראשית רבה דמשל בנימין הוה ולא כהן. וכן משמע משמות רבה מ:ד דאיתא: ״אליהו ירושלמי היה ומיושבי לשכת הגזית היה ומכרך של יהודה היה, ובשני שבטים היה חלקו, חמשה בבנימין וכו׳ ושלשה ביהודה וכו׳״, דמשל בנימין הוה. וי״א הוא אליהו הוא פנחס כהן גדול: 

**מסכת בבא בתרא**

**בבא בתרא ח. ד״ה ככלב וכעורב.** עיין מהרש״א, ויש להוסיף על דבריו דבאמת פרנסן נח משום דלית ליה ברירה, דאם לא תימא הכי היו מתים מרעב ונמצא היה מחריב את העולם מחיות אלו, והקב״ה ציווה להחיותם ולהביאם איתו אל התיבה, וא״כ אין לנו ללמוד מזה שפרנסן. אלא דאפשר דבזה רימז ר׳ יונתן בן עמרם לרבי דכמו שנפרנסן נח בעל כרחו הואיל והיה רצוי לפניו יתברך להחיותם אע״פ ששימשו את מטותם, אף הכא פרנסני כמו שפרנסן נח, כלומר אפילו בעל כרחך, דאין אתה דין ודיין על חיי אלא הקב״ה שעליו כתיב: ״רחמיו על כל מעשיו״ כמה דאיתא בבבא מציעא פד:, ע״ש:

**בבא בתרא ח. ד״ה שאינו רוצה ליהנות מכבוד תורה מימיו.** עיין חידושינו על נדרים סב. ד״ה אוי לי שנשתמשתי בכתרה של תורה:

**בבא בתרא ט. ד״ה גדול המעשה יותר מן העושה.** א״ת הא דאיתא בבמדבר רבה יד:כב: ״ולפי שהתורה מלמדת את האדם כיצד יעשה רצון המקום לפיכך שכר התלמוד גדול״, ובתריה: ״וגדול המעשה יותר מן העושה שנאמר וכו׳״, והלא הא גופא קשיא, אמרת כמה גדול כ״כ שכר התלמוד דהיינו העושה והדר אמרת גדול המעשה יותר מן העושה, אתמהה. וי״ל ע״פ הא דשני הש״ס בבבא קמא יז.: ״הא למיגמר הא לאגמורי״, כלומר אין הכי נמי למיגמר תורה יש לו שכר גדול אבל לאגמורי תורה עאכ״ו שיש לו שכר גדול מזה. 

וא״ת ומי איכא ״הא למיגמר הא לאגמורי״ אצל צדקה, דלגבי צדקה לימוד לחוד ועשייה לחוד, משא״כ בתלמוד תורה שהעשייה היא היא הלימוד, וא״כ גדול המעשה יותר מן העושה בשמעתין מאי קמ״ל, גדול המלמד יותר מן העושה דהיינו המקיים, וגם גדול העושה יותר מן הלומד, או דילמא גדול המלמד יותר מן העושה דהיינו המקיים, ולא עוד אלא אף גדול הלומד יותר מן העושה, ונמצא המלמד גדול מהלומד והלומד גדול מהעושה דהיינו המקיים.

וי״ל ע״פ הא דאיבעיא להו בקידושין מ: ״תלמוד גדול או מעשה גדול״, ״נענו כולם ואמרו תלמוד גדול שהתלמוד מביא לידי מעשה״, ופירש״י התם משום ש״נמצאו שניהם בידו״, וכן תוספות בבבא קמא יז. ד״ה והאמר מר: ״דאי לא שלמד היאך קיים שהלימוד מביא לידי מעשה״, כלומר כל מי שעשה היה צריך ללמוד קודם היאך לעשותה. ומהא דמשני הא למיגמר הא לאגמורי ש״מ דלאגמורי עדיף טפי מלמיגמר, ומפירש״י ותוספות גדול התלמוד הכי פירושו, הואיל ונמצאו שניהם בידו מיגמר עדיף טפי מעושה, שכל מי שעושה גם לימד קודם אבל ההיפך לא. ומצי למימר גדול המעשה יותר מן העושה הכי קתני, גדול המעשה, שמלמד אחד לתת צדקה, יותר מהלומד בעצמו איך לתת צדקה, שהוא גדול מהעושה מצות צדקה בפועל, הואיל ואי לא שלמד היאך מקיים כמפורש לעיל: 

**בבא בתרא ט. ד״ה כל פרוטה ופרוטה מצטרפת לחשבון גדול.** תימה מה הוסיף ר׳ חנינא לר׳ אלעזר בזה, דלכאורה לא חידש ליה ולא מידי. וי״ל ע״פ בחינת מצות הצדקה, האם עיקר המצוה עבור המקבל או עבור הנותן. שכן מצינו שנחלקו בזה חז״ל בשמעתין, ר׳ נחמן בר יצחק מהא דקאמר לקמן: ״הקב״ה ממציא לו בני אדם המהוגנים לעשות להן צדקה כדי לקבל עליהם שכרו״ עבור המקבל במשמע, ואילו ר׳ עקיבא עבור הנותן במשמע מהא דקאמר לטורנוסרופוס: ״כדי שניצול אנו בהן מדינה של גיהנם״, וכוותיה בויקרא רבה לד:ח: ״יותר ממה שבעל הבית עושה עם העני העני עושה עם בעל הבית״ ועוד כמה דוכתי, ע״ש. 

וכן נחלקו בזה גדולי רבותינו לעניין הלכתא, איבעיא להו אדם שיש לו סכום גדול לתת לצדקה, ויכול לתתו בבת אחת לעני אחד או לפרוס אותו להרבה עניים כל אחד סכום קטן, מהו. וע״ז פסק הרמב״ם בפירוש המשניות אבות ג:טו: ״שהאדם אם יתן למי שראוי אלף דינר, בפעם אחת ולאיש אחד, לא תושג לו מעלת הנדיבות בזה המעשה האחד הגדול, כמו שתושג למי שיתנדב אלף פעמים באלף דינר, ויתן כל דינר מהם על צד הנדיבות, לפי שזה ייכפל על ידו מעשה הנדיבות אלף פעמים, ויושג קנין חזק״, עכ״ל, ומדבריו ברור דעיקר מצות צדקה עבור הנותן ולפיכך עדיפא ליה לפרוס פרוטה פרוטה. 

והתקיף לזה המהר״ל בנתיב הצדקה ד: ״ויש שהיו רוצים לומר כי יותר טוב שיתן מעט בהרבה פעמים משיתן הרבה בבת אחת מפני שאומרים כי בכל אחת ואחת מצוה בפני עצמה, ודברי חכמינו אינם מוכיחים כך, אדרבה שבא ללמוד דאפילו אם נותן מעט מעט מצטרף ביחד, ומכ״ש אם יתן הרבה בפעם אחד״, עכ״ל, ומדבריו מסקנא לן דעיקר מצות צדקה עבור המקבל ולפיכך עדיפא ליה לתת כל אותו הסכום בבת אחת. 

ועיין מה שכתב החתם סופר הכא לגבי ר׳ אלעזר ור׳ חנינא ד״ה מה בגד זה וז״ל: ״נראה לי נפקא מיניה לדינא דמה בגד נהי כל נימא מצטרף מ״מ אי היה אפשר לעשות בגד בלי צרוף נימין וכו׳ הוה עדיף טפי, הכא נמי אי לא היה נותן צדקתו פרוטה פרוטה אלא לאחד מתנה יפה בפעם אחת טפי עדיף, ואמנם מאן דמפיק משריון ס״ל דמצוה לחלק טפי עדיף כמו שריון שעיקור תקנתו להעשות שריון קשקש קשקש ולא מעשת ברזל אחד״, עכ״ל. 

ונראה לי הא דדייק לומר נפקא מיניה לדינא מוכח דבהאי קמיפלגי, אליבא לר׳ אלעזר שדומה צדקה לשריון משום שיש לו קשקשים רבים, כמה שפסק הרמב״ם לתת הרבה נתינות כדי להשיג בעצמו מעלת הנדיבות הוה עדיף טפי, שכל הקשקשים מתחברים יחד להגן על האדם, כן מי שנותן פרוטה פרוטה ישרש בתוכו מידה טובה שזכותו יגן עליו כשריון, ולפ״ז לר׳ אלעזר עיקר מצות צדקה עבור הנותן כדעת ר׳ עקיבא דלקמן. ואילו אליבא לר׳ חנינא שדומה צדקה לבגד דאין משמעות כ״כ לנימין עצמן אלא שמתחברים לכלי אחד שנחשב, כמה שפסק המהר״ל לתת הרבה בפעם אחת הוה עדיף טפי, דהיינו שאותה נתינה עוזרת לעני ראוי שזקוק לו כמו בגד אחד ואחיד, ולפ״ז לר׳ חנינא עיקר מצות צדקה עבור המקבל כדעת ר׳ נחמן בר יצחק: 

**בבא בתרא ט. ד״ה אתיא אימיה.** איתא בסנהדרין נה.: ״בעא מיניה ר׳ אחדבוי בר אמי מר׳ ששת המערה בעצמו מהו א״ל קבסתן״, והם הפעמים היחידים בש״ס דנקט בעא מיניה ר׳ אחדבוי בר אמי מר׳ ששת, וא״כ י״ל דבאותו מעשה מיירי, כיון דאתיקיר תלמודיה דר׳ אחדבוי בעא מיניה בדבר שאינו צריך ובלתי אפשרי, וציער ר׳ ששת כ״כ מזה עד שלא היה מוכן להקשיב לצווחה, לא רק מזה דאהדר ליה בבדיחותא אלא משום ששאלו דבר כ״כ מאוס עד שהפך את בני מעיים של ר׳ ששת להקיא כדפירש היד רמה הכא. 

וכיון שראתה אימיה דלא אשגח ביה, ״א״ל חזי להני חדיי דמצית מינייהו״, ולכאורה הדבר תמוה עד מאוד, עיין פירש״י אימיה דר׳ ששת, ותוספות בשם ר״ח אימיה דר׳ אחדבוי, אבל לכ״ע עדיין ק״ק אמאי גילתה את ערותה. ואולי עתה קצת יובן, דלא אשגח ר׳ ששת לצווחה לאחר דאתיקיר תלמודיה דר׳ אחדבוי  ובעא מיניה המערה בעצמו מהו, וא״לֹ קבסתן, לכן א״ל אמו כך כלומר זכור תזכור דאף אתה בן אדם נוצר מטיפה סרוחה ונולד ערום וסרוח, והיית צריך להשגיח בערוה כשמצית משדיי, ולא נכון הדבר אשר אתה עושה אלא תשפיל עצמך ותבקש עליו רחמי: 

**בבא בתרא ט: ד״ה כי יגרתי מפני האף והחמה.** עיין חידושינו על עבודה זרה ד. ד״ה חמה אין לי:

**בבא בתרא י. ד״ה חזא להו בחילמא.** עיין מהרש״א דיש להגיה פירש״י פש גבייהו ערב י״כ ולא ערב ר״ה. ולי הקטן כל פירש״י ק״ק, דהא לעיל מיניה איתא: ״כשם שמזונותיו של אדם קצובין לו מר״ה כך חסרונותיו של אדם קצובין לו מר״ה, כי הא דבני אחתיה דריב״ז וכו׳, ואת״ל חזא להו בחילמא במוצאי י״כ וכן דפש גבייהו בי״כ שנה הבאה כפירש״י היכי תמצי מהכא וחסרונותיו של אדם קצובין לו מר״ה. ותו קשה מהא דאיתא בויקרא רבה לד:יב: ״רשב״י כד דמיך ליה בלילי ריש שתא חמא בחלמיה בני אחתיה מתבעין מן מלכותא שית מאה דינרים וכו׳״ ע״ש באורך, דהתם גריס להו ריש שתא וכן סופא דשתא דמשמע ר״ה ולא י״כ.

ואולי י״ל דאף בשמעתין חזא לריב״ז בחילמא בריש שתא בר״ה כהא דויקרא רבה, וא״כ ניחא דחסרונותיו של אדם קצובין לו מר״ה, ועוד דשפיר הא דפירש״י פש גביינו ערב ר״ה דהא סופא דשתא ויש להגיה כן ולא כמהרש״א, אלא אדרבה נכון להגיה פירש״י דחזא להו בחילמא במוצאי ר״ה ולא מוצאי י״כ, ופירוש מעליא הוא דמ״מ צריך לתקן שיבוש בדברי רש״י אבל הא דפרישית ניחא לן מדלעיל כדאמרן ועוד דמסייע ליה אותו מדרש בויקרא רבה. 

וא״ת לפי זה קשה לשון הש״ס: ״כי מטא מעלי יומא דכיפורי שדור דבי קיסר נקטינהו״, והלא ריש וסופא דשתא בר״ה. ואפשר דאע״פ שחסרונותיו של אדם קצובין לו מר״ה, ולכן חזא להו בחילמא שנה קודמת בר״ה, לענייו זה הדין קצוב מר״ה אבל סוף הגזירה עד י״כ הבא, ועשרת ימי תשובה הם גם תחילת גזירה של אותה שנה וגם סופה של גזירה של שנה קודמת. ולכן דקדק לומר פש גבייהו י״ז דינרי בר״ה, אבל עדיין היה פתח להם לתתם לצדקה כי חתימת הגזרה משנה קודמת בי״כ דווקא:  

**בבא בתרא י. ד״ה פש גבייהו שיבסר דינרי.** עיין מה שכתב בן יהוידע, י״ז בגימטריא טוב ותרפ״ג בגימטריא שערי מזון. ואילו בויקרא רבה לד:יב איתא: ״אשכח דאפקן שית מאה דינרין חסר שית דינרין״, צא וחשוב שנתנו תקצ״ד לצדקה. וי״ל גם ע״ז שהוא כמנין: ״שם יזבחו זבחי צדק״, דהיינו שבני אחתיה דרשב״י זבחו מכספם לצדקה, וכן כמנין: ״ה׳ חפץ למען צקדו״, שהקב״ה חפץ במי שנותן צדקה, והואיל ונתנו הם לכן היה חפץ בם: 

**בבא בתרא י: ד״ה אשרי מי שבא לכאן ותלמודו בידו.** עיין מהרש״א ד״ה שהיו אומרים דדייק ״הוא הלימוד הבא מכתיבת יד״. ואפשר שאולי ר׳ יהושע בן לוי כיון ששמע זה מבנו התחיל לכתוב את חידושיו, כהא דמצינו בשבת קנו.: ״כתיב אפינקסיה דר׳ יהושע בן לוי וכו׳״, ועל זה בעי מאליהו בסנהדרין צח. דהוה קאי אפיתחא דמערתא דר׳ שמעון בן יוחאי, דא״ל אתינא לעלמא דאתי, כלומר הואיל ועתה כותב אני את חידושיי בפנקס וא״ל בני דבעלמא דאתי אומרים אשרי מי שבא וכו׳, אתינא לעלמא דאתי. וענה לו שיש לו חלק ע״פ הא דא״ל המשיח כסמסיק התם. וע״ז שאל ר׳ יהושע בן לוי את מלאך המות: ״אחוי לי דוכתאי״ בעלמא דאתי כדאיתא בכתובות עז:, אתינא לעלמא דאתי אין כאן אלא אחוי לי דוכתאי דווקא שכבר הבטיח לו אליהו את מקומו. ולפ״ז יובן אמאי ביקש ר׳ חנינא בר פפא התם ממלאך המוות: ״שבקי תלתין יום עד דנהדר תלמודאי דאמרי אשרי מי שבא לכאן ותלמודו בידו״, ולאחר שלשים יום א״ל למלאך המוות: ״אחוי לי דוכתאי״, לפי שידע בלית ספק הואיל וכתב את חידושיו גם לו מובטח מקום בעלמא דאתי כדלעיל גבי ר׳ יהושע בן לוי: 

**בבא בתרא י: ד״ה איפרא הורמיז אימיה דשבור מלכא.** עיין חידושינו על תענית כד: ד״ה איפרא הורמיז אימיה דשבור מלכא:

**בבא בתרא יב: ד״ה כל המריעין לו לא במהרה מטיבין לו.** עיין חידושינו על בבא קמא פ: ד״ה ר׳ אחא מדיפתי אמר לעולם אין מטיבין לו:

**בבא בתרא יד: ד״ה יישר כוחך ששברת.** עיין חידושינו על מנחות צט. ד״ה יישר כוחך ששברת:

**בבא בתרא טו. ד״ה ומשה כותב בדמע.** עיין מה שפירש ענף יוסף כאן בשם הגר״א. ויש להוסיף ע״ז דלהכי נקט ליה דגרס בראשונים משה אומר וכותב ובאחרונים כותב אבל אומר ליכא משום שכל התיבות ואותיות במדומע היו ולפיכך היכי יכיל ליה לאומרם. א״נ הואיל ושמותיו של הקב״ה היו שאפילו ליודעי חן רק מותר לקרותם בעיניים אבל לאומרם אסור מכח קדושתם העליונה ונסתרת, וכן משה רבינו אף דמצינו בכמה דוכתי דידע לומר את השם המפורש מ״מ שמות אלו אין כל ברייה יכולה לאומרם: 

**בבא בתרא טו: ד״ה חסיד היה באומות העולם ואיוב שמו.** מכל המ״ד איוב בימי פלוני היה לא מצינו בשמעתין בימי אברהם היה. ואילו בתנחומא ילמדנו שלח יד איתא: ״באותה שעה נשבע לו הקב״ה שלא ינסהו עוד לעולם, שנאמר: ויאמר בי נשבעתי נאם ה׳, א״ל הקב״ה, חייך יסורין קשין ונסיונים אחרים היו ראויים לבא עליך ועכשו אינן באין. ואלו הן היסורין, אותן שבאו על איוב, היו ראוים לבא עליך. ועכשו אינן באין, שכן הוא נסמך לפרשה וכו׳ את עוץ בכורו, והוא איוב שנאמר: איש היה בארץ עוץ״. ויש להבין מאי קמ״ל בזה, וכי מה עניין יסורין של איוב אצל עקידת יצחק. 

ונראה לי שיש לסייע ליה ע״פ הא דאיתא בילקוט שמעוני על התורה רמז תשס״ה: ״כיון שבא נח ובניו לעולם א״ך הקב״ה לשם, שם באו עשרה דורות הראשונים והחרבתי את עולמי מפניהם מה הועלתי בעולמי, עכשיו שא נבואה והתנבא אם יקבלו תורתי עליהם. שם נתנבא ארבע מאות שנה ולא קבלו ממנו, מכאן ואילך אליפז התימני ובלדד השוחי וצופר הנעמתי ואליהוא בן ברכאל הבוזי ואיוב מארץ עוץ, ובלעם בן בעור האחרון שבכולם״, ע״כ. צא וחשוב, מפורש בקרא שם בן ק׳ שנה היה כשנולד לו ארפכשד שנתיים אחר המבול, והמבול היה בשנת אלף שש מאות חמשים ושש לבריאת העולם שהוא א׳תרנ״ו, ושם התנבא אחר המבול ארבע מאות שנה, נמצא שם סיים את נבואתו בשנת אלפיים חמשים ושמונה לבריאת העולם שהוא ב׳נ״ח. וידוע שאברהם נולד בשנת א׳תתקמ״ח והיה בן מאה בהולד לו את יצחק בנו, נמצא יצחק נולד בשנת ב׳מ״ח. וא״כ, היה יצחק בן עשר כשפסקה נבואתה של שם. ויש לדקדק דמיד לאחר מכן התנבאו איוב וחבריו, הואיל ולא בא המדרש לסתום אלא לפרש, נמצא נידון איוב ביסורין ונישא את משלו בשנת ב׳נ״ט, ויצחק בן י״א שנים באותה שעה. 

וראב״ע בפירושו על העקידה ד״ה ואני והנער נלכה עד כה כתב וז״ל: ״רז״ל אמרו שהיה יצחק כאשר נעקד בן שלשים ושבע שנים, ואם דברי קבלה נקבל ומדרך סברא אין זה נכון וכו׳ והקרוב אל הדעת שהיה קרוב לי״ג שנים והכריחו אביו ועקדו שלא ברצונו״, ע״ש, ודיקא נמי מהא דאמרו נערה מבת י״ב שנים עד י״ב וששה חדשים, וא״כ ואני והנער משמע דיצחק בן י״ב שנים היה בעקידה.

ועכשיו ניחא מה שאמרו במדרש ״ואלו הן היסורין, אותן שבאו על איוב״, שאותם יסורין נידון עליהם איוב והתנבא על כך מיד קודם לכן, וא״כ בא לאשמועינן ״עתה ידעתי כי ירא א-לקים עתה״, ואילו איוב שעל פניו היה ירא א-לקים בסוף כשקיבל את ייסוריו היה מרחף ומגדף, אבל אתה קיבלת את נסיונך בשמחה וצידוק הדין, ולא דיברת נגדי כמו איוב, עכשיו אינן באין יסורין עליך יותר, ובגלל זה ניחא הא דהיקש קרא דאת עוץ בכורו לסיפור העקידה: 

**בבא בתרא טז. ד״ה בראת פרסותיו סדוקות בראת חמור פרסותיו קלוטות.** פירוש, כמו ששור וחמור נבראו זה טהור וזה טמא בעל כרחם אף האדם נברא בנטיעה לצדיק או לרשע ואין באמת את הבחירה בידו. ועי״ל ע״פ הא דכתיב: ״לא תחרוש בשור ובחמור יחדיו״, ועיין מה שפסק הרמב״ם בפירוש המשניות כלאים ח:ב וז״ל: ״ומן השור וחמור נקח ראיה על כל שני מינין אחד טמא ואחד טהור ואיסור זה מן התורה״, ע״כ, וכן כתב בעל הטורים על החומש: ״טהור וטמא רמז שלא ישתתף צדיק עם רשע״, כלומר טעם האיסור לחרוש שור וחמור יחדיו כדי שצדיק דהיינו טהור לא ילך ביחד עם רשע דהיינו טמא הואיל וזה מסוכן לו וכדאיתא בכמה דוכתי ״אוי לרשע אוי לשכנו״. וא״כ אפשר שע״ז איוב קורא תגר נגד הבורא, הלא צוית בתורתך שאסור לחרוש ולמשוך ולהנהיג טמא וטהור יחדיו, שמא ישתתפו, ואתה בראת את שניהם בעולם אחד, אתמהה, דאילו הייתה עולה במחשבה לברוא כולם צדיקים, מי מעכב על ידך: 

**בבא בתרא טז: ד״ה ואיכא דאמרי אילני הוה להו.** נראה לענ״ד דנקט ליה מאברהם אבינו דמצינו דהוה ליה ג״כ שלשה רעים, כדכתיב: ״ענר אשכול וממרא והם בעלי ברית אברם״, ואליבא למ״ד והוא שוכן באלוני ממרא וכו׳ בפלטין דממרא כדאיתא בבראשית רבה מב:ח וז״ל: ״גברא הוא דשמיה ממרא ולמה נקרא שמו ממרא וכו׳ שהמרה פנים באברהם״, דהואיל ונתן לאברהם עצה נכונה התגלה הקב״ה דווקא בפלטין שלו, הדא הוא דכתיב: ״וירא ה׳ אליו באלוני ממרא״, ע״כ. וא״כ תיבת אלוני דהכא משמע עצים, וכמהו תמצא בקראי, ״אלוני מורה״ ועוד. 

ולפ״ז הכי פירושו, ממרא שהגן על אברהם כשנתן לו עצה נכונה לימול, זכה אברהם לשבת בצילם דאלוני ממרא ששמרו עליו ממכת חום היום כדאיתא במפרשים, ולא עוד אלא כתיב להלן לגבי אותם שלשה אנשים: ״והשענו תחת העץ״, דאף הם שלשה נהנו מצילם דאלוני ממרא. ואילו אצל רועי איוב אדרבה כמשי אילני, דהיינו לא נתנו את צילם ולא שמרו, לומר לך שלא נתנו לאיוב עצה נכונה, משא״כ לגבי ממרא: ״נתת לו עצה למול וכו׳״. ומגיד אחרית מראשית, הא דכמשי אילני רמז להא דכתיב: ״חרה אפי בך ובשני רעיך כי לא דברתם אלי נכונה כעבדי איוב״. ומסייע ליה מהא דדרש רבא לעיל: ״הכי קאמר להו משה לישראל ישנו לאותו אדם ששנותיו ארוכות כעץ, ומגין על דורו כעץ״, שנמשל איוב מארץ עוץ לעץ, וכן רש״י בפירושו על פרשת שלח לך ד״ה סר צלם מביא דברי הגמרא בסוטה לה. ״כשרים שבהם מתו איוב שהיה מגן עליהם״, כלומר איוב היה מגן על דורו כעץ שנתן צל דהיינו זכות, ומשנח נפשיה דאיוב סר צלם של יושבי הארץ בימי המרגלים. 

ועוד יש לדקדק דכשבאו חברי דאיוב אליו כתיב התם: ״וישאו את עיניהם וכו׳ ולא הכירהו״, משא״כ באברהם ״וישא עיניו וירא״, שראה אברהם כחום היום אחרי שמל את עצמו בזכות אותו צל של אלוני ממרא, דהיינו אותו עצה של גברא דשמיה ממרא שא״ל לימול ודיבר על הקב״ה נכון, ואילו חברי איוב לא הכירוהו משום דכמשי אילני ולא דיברתם אלי נכונה כעבדי איוב: 

**בבא בתרא טז: ד״ה בת היתה לו לאברהם.** תימה, מנלן ידעינן ליה שתיבת ׳בכל׳ בת היתה לו לאברהם בא לאשמועינן, וכי מה נפקא ליה מזה. ותו קשה מה דאיתא בתנחומא ילמדנו ראה יד: ״אבות הראשונים הפרישו תרומות ומעשרות, אברהם הפריש תרומה גדולה וכו׳ יצחק הפריש מעשר שני וכו׳ יעקב הפריש מעשר ראשון״, ע״ש. ומובא התם מעשה בכותי אחד, והשיב לו ר׳ מאיר, שהפריש מבניו שהיו י״ד עם אפרים ומנשה, הפחית ד׳ בכורות מד׳ אמהות שאין קודש מוציא קודש, נשארו לו י׳ והעשיר את לוי, ע״ש. ואיתא בתרגום יונתן על בראשית ד״ה ויותר יעקב לבדו, שלקח יעקב את י״ב בניו, הפחית ד׳ בכורות, נמצא ח׳, חזר ומנה משמעון, ועלה לוי במעשר. ומנא להו דיעקב קיים את נדרו, ולא עוד אלא דקיים עם בניו, דהא על דרך הפשט ״וידר יעקב נדר״ בעלמא והיכן קיים, ועוד שנדרו אנכסיו בעלמא קאי. 

ובאמת יש כאן יסוד עצום וגדול, והסיר ה׳ יתברך את העשן מעיני. די״ל ע״פ מה דאיתא ביומא כח. ש״האבות קיימו את כל התורה כולה״, דלאו שום ספיקא כלל דבוודאי יעקב אבינו עישר את קנינו כמו שעשרו אברהם ויצחק אביו, וא״כ מה אני מקיים ״וכל אשר תתן לי עשר אעשרנו לך״, מאי ״בכלֹ״, הוי אומר זה צאצאיו, ונדרו בא לחייבו בדבר המותר, דהיינו לעשר מבניו שיתן לו הקב״ה, שבאותה שעה עדיין לא היו לו בנים כלל, דהא קודם לקיחת רחל ולאה הוה. הוי: ״ויאבק איש עמו״, הואיל וקיים לו הקב״ה את תנאי נדרו ש״שב בשלום אל בית אביו״ ונתן לו הקב״ה ״כל״ דהיינו בנים, לכן ויאבק איש עמו עמו לדרוש ממנו את מעשרו שנדר. 

עוד מצינו מה דאיתא בפדר״א לז, ניחא ׳כל׳ את בניו אתא לרבויי, אבל היכן מצינו שעשר יעקב את שאר נכסיו, ופירשו שם שכשיעקב ״קח מן הבא בידו מנחה לעשו אחיו״ חמש מאות וחמשים בהמות, זה היה מעשר ״מקנה קנינו שהביא מפדן ארם מחמשה אלפים וחמש מאות וכו׳״, ע״ש. וכל זה הפריש קודם שנאבק עמו המלאך. 

ועיין מה שכתבו תוספות על תענית ט. ד״ה עשר תעשר בשם הספרי: ״עשר תעשר את כל תבואת זרעך היוצא השדה שנה שנה, אין לי אלא תבואת זרעך שחייב במעשר ריבית ופרקמטיא וכל שאר רווחים מנין, ת״ל את ׳כל׳, דהוה מצי למימר את תבואתך, מאי ׳כל׳, לרבות ריבית ופרקמטיא וכל דבר שמרוויח בו״, ע״כ. והתורה תמימה בפירושו על פרשת ראה ד״ה את כל אות מ כתב: ״ועיין בהשגות הראב״ד לרמב״ם פ״ט ה״א ממלכים כתב שאברהם תיקן מצות מעשרות וכו׳ נוכל לומר דדעת הראב"ד בכוונת הכתוב ויתן לו מעשר מכל, היינו מכל אשר בביתו״. ולפי דבריו ויתן לו מעשר מכל מאי אתא לרבויי, מכל אשר בביתו שהוא כל דבר שמרוויח בו, ולא רק תבואת זרעך, ואין ריווח בתוך ביתו של האדם גדולה מבניו, שהם יורשים את הכל, וכל יגיעת כפיים של האדם בשבילם. 

וא״ת, לא מצינו שהפריש אברהם למלכיצדק מעשר מבניו כמו שמצינו במדרש גבי יעקב, ל״ק שבאותה שעה לא היו לאברהם ילדים להפריש, וכמו שיעקב כשנדר לעשר מ׳כל׳ בלא בנים הוה אז, אלא השלים את נדרו כשהקדיש את לוי אח״כ, אף אברהם נתן למלכיצדק מעשר מכל מה שהיה לו באותה שעה, דהיינו משללי המלחמה, והמתין להשלים את מעשרו למועד כעת חיה ולשרה בן. ואע״ג דאברהם לא הפריש אחרי שהולידה לו הגר את ישמעאל, וי״ל דישמעאל בכורו של אברהם הוה, ואין קודש מוציא קודש. א״נ אפשר ע״פ מה דאיתא במשנה מעשרות ג:ח: ״אוכל אחת אחת ופטור צירף שתים חייב״, ולכן ישמעאל לחוד לא מחייבא. 

ותדע לך שכל המפרשים שאלו ותמהו על גופו של עקידת יצחק, היאך ציווה הבורא יתברך לאברהם להעלות את בנו כקורבן וכעולה, ולמה היה צריך להקריב את בנו, ותו למה לא עמד אברהם כמו שעמד להגן על אנשי סדום. והשתא הכל מובן היטב ויתורץ כל הקושיות. שהרי אברהם תיקן מצוות מעשר, והתחייב לעשר מ׳כל׳, מאי ׳כל׳, לרבות כל מה שיש בביתו להרוויח דהיינו בניו, אלא שבאותה שעה ובנים לא היו לו, ולכן א״א היה לקיימו עד שנולדו לו שניים, וכשנולד יצחק צירף שתיים וחייב. והשלים אברהם את מעשרו בעת עקידת יצחק בנו, שהעלהו לה׳ עולה להקדישו ולהשלים מעשר מבניו שהם רבותא דמ׳כל׳. ולכן היה רץ כנמר לעבוד את בוראו, כדכתיב: ״וישכם אברהם בבוקר ויחבוש את חמורו״, שידע שבר חיובא הוא. וזה שהקב״ה ציווה לו, בדומה לו תמצא אצל יעקב, ויאבק איש עמו, וכלשון המדרש: ״הנה יש לך י״ב בנים ובת אחת ולא עישרתם וכו׳ לקח את מקנה קנינו״. ומובן עתה היכן ידע המדרש כל מה שאירע ליעקב, דמעשה אבות סימן לבנים, וכבר ביקש הקב״ה מאברהם להשלים את מעשרו ביצחק, ולכן גם אצל יעקב בא הקב״ה לדרוש ממנו דרך המלאך ויאבק עמו.

וקיבל אברהם ברכה ע״ז שעישר את בנו לה׳ כשהקריב אותו על גבי המזבח, כמה שנאמר: ״לא חסכת את בנך את יחידך ממני״, מאי ״לא חסכת״, מלתת לו מעשר מכל, דהיינו ״את בנך את יחידך אשר אהבת|. ולכן למ״ד בת היתה לו לאברהם, בזכות זאת נולדה, מנלן, כדאיתא בתנחומא ילמדנו חיי שרה ד: ״וה׳ בירך את ה׳ בכל, בזכות מה, בזכות שהפריש מעשר מכל״, דהיינו שקיבל אברהם ברכת ׳הכל׳, שהיא עוד זרע, הואיל והשלים את מעשרו מבניו. וקיבל בת לקיים לשון התוספות בשם הספרי: ״וכל שאר רווחים״, וכדאיתא בבבא בתרא קמא.: ״לעניין הרווחה בתו עדיפא ליה״, נמצא שהרווחה שקיבל היא בתו כשכר ע״ז שלא חסך את בנו יצחק מלתתו לה׳. 

ואין להקשות אמאי יצחק לא עישר מבניו, דעשו ויעקב תרי בכורות הוו, דעשו נולד ראשון ויעקב זבניה בנזיד עדשים, ואין קודש מוציא קודש כדלעיל גבי ישמעאל, נמצא לא היה ליצחק חיוב במעשר אדם כלל אלא רק בנכסיו, משא״כ אברהם ויעקב דהוצרכו להפריש גם מנכסיהם וגם מבניהם. א״נ יצחק היה קודש לה׳ כעולה וכקרבן משא״כ אברהם ויעקב דלא הוקדשו, והקדש פטור ממעשר קודם הבאת שליש כדאיתא בירושלמי פאה ד:ח, וראה גם פירש״י מנחות סו: ד״ה מירוח הקדש פוטר ופירוש ברטנורא חלה ג:ד ד״ה שבשעת חובתן היו פטורין, ויצחק פחות משליש גידולו היה באותה שעה, שבן ל"ז שנה היה כשנעקד על המזבח כדמוכח בסדר עולם רבה א, וחי עד ק״פ שנים דכתיב: ״ויהיו ימי יצחק מאת שנה ושמונים שנה ויגוע יצחק וימת וכו׳״, והיה בן ששים שנה בלדת עשו ויעקב שהוא לא יותר משליש מלידתו. וי״ל דרמז להא ממה שאמר רחמנא גבי אברהם ויעקב: ״ויתן לו מעשר מכל״, ״וכל אשר תתן לי עשר אעשרנו לך״, ואילו יצחק אינו מפורש שעישר כלל אלא שמצא ״מאה שערים ויברכהו ה׳״, ש״מ שמעשרו היה חסר קצת ממעשר אברהם ויעקב, דהתם גם מעשר אדם בעינן, ולהכי כתיב בהו בהדיא.

ולפיכך כשדיבר יעקב אל עשו אמר לו: ״וכי יש לי כל״, מאי ׳כל׳, שהפריש את מעשרותיו ששלח חמש מאות וחמשים בהמות מנחה לעשו לקיים את מצוות מעשרו, ובנוסף אמש הפריש מבניו את לוי כדי לקיים את נדרו של ׳כל׳. שרק אז יכול היה להגיד לעשו ״וכי יש לי כל״, דהשלים את מעשר קנינו, כאברהם דעישר מנכסיו למלכיצדק ועישר מבניו לה׳, ובזכות זה בירך ׳בכל׳, אז ידע יעקב שאף הוא השלים, מעשר נכסיו לעשו ומעשר בניו בהאבקו עם המלאך, הוי: ״וכי יש לי כל״, שקיימתי את ברכת אברהם, כדכתיב: ״ויתן לך את ברכת אברהם לך ולזרעך איתך״. ולפיכך שפיר מה שאמרו ד׳בכל׳ בתו של אברהם היתה, דבזכות שעישר את יצחק קיבל עוד זרעא שהוא ברכת המעשר, וכמה שנאמר: ״הביאו את כל המעשר וכו׳ והריקותי לכם ברכה עד בלי די״. ופירוש מעליא הוא: 

**בבא בתרא יז. ד״ה שבעה שלא שלטה בהן רמה.** עיין מה שפירשו בזה תוספות. ולי קשה קצת הא דנפקא מר׳ אלעזר בר׳ שמעון בפרק השוכר את הפועלים, דהתם משמע דאע״פ דצדיק גדול היה מ״מ קנאה בלבו הייתה כדמוכח התם לקמן גבי מעשה עם ר׳ יהודה הנשיא: ״אחתוה וכו׳ חלש דעיה אמר קא חשביתו ליה כוותי וכו׳ א״ל השתא היקפתנו תשובות חבילות שאין בהן ממש״, ע״ש, וא״כ אין ראייה לתירוצו מהא דנפיק ריחשא מאודניה הואיל ואפילו עצמותיו של מי שיש לו קנאה בלבו נרקבין. ואולי י״ל דאה״נ דבילדותו קנא בר׳ יהודה הנשיא אלא חזר בתשובה ע״ז ובשעת מותו כבר לא הייתה קנאה בלבו כלל: 

**מסכת מכות**

**מכות י. ד״ה שמעתי בני אדם שהיו אומרים מתי ימות זקן זה.** עיין מהרש״א ד״ה עומדות היו רגלינו שלא אמרו כן דרך ליצנות, אבל בירושלמי לפ״ב דברכות נקט פריצי הדור היו וכו׳, משמע שאמרו כן דרך ליצנות. ולא נהירא לי ממאי קמ״ל דהכא אינו דרך ליצנות אמרו כהא דאיתא בירושלמי. 

ויש לדחות ממה דאיתא בבבא מציעא נט.: ״בשעה שעוסקין בנגעים ואהלות א״ל, דוד הבא על אשת איש מיתתו במה, ואני א״ל: מיתתו בחנק ויש לו חלק לעוה״ב, אבל המלבין את פני חברו ברבים, אין לו חלק לעוה״ב״, ע״ש, שאמרו כן דרך ליצנות בוודאי, וע״ז כתיב: ״חץ שחוט לשונם מרמה דבר״ ואין חץ אלא לשון כדאיתא בערכין טו:,  וכי מטי לגביה שווי נפשייהו כמאן דבעי בעניין הלכה, אבל בליבם התכוונו באמת להפיל את דוד. ונראה לי לפרש הוא בני אדם שהיו אומרים, הוא פריצי הדור שהיו הולכים, והוא אלו שעוסקים בנגעים ואהלות ושואלים, ובחד עניין דרשו כולי האי, שבכולם שווי נפשייהו כמאן דבעי, בין עלייה לרגל בין בדיני נפשות, אלא החביאו את רצונם למיתתו של דוד דרך רמאות. דיקא נמי, דבכולם פתח באותו לשון: ״מאי דכתיב וכו׳ אמר דוד לפני הקב״ה רבונו של עולם וכו׳״.

ולפ״ז יש לדקדק, רישא היינו הך סיפא יש להבדיל, דבשמעתין כיון ששמע דוד שמח, ושיבחו הקב״ה בדבר, ואליו התם ענה דוד את הכסיל כאולתו באמרו: ״אבל המלבין פני חברו ברבים וכו׳״, והקב״ה לא א״ל ולא מידי. ולענ״ד זה דווקא, ללמדך מנה״מ הא דשנו חז״ל בשבת פח: ועוד דוכתי, ״הנעלבין ואינן עולבין, שומעין חרפתן ואינן משיבין, עושין מאהבה ושמחין ביסורין״, מניין שנקרא אוהבו של הקב״ה, אלא כששמח דוד בייסוריו שיבחו הקב״ה אבל כשענה לכסיל לאולתו לא שיבחו: 

**מכות יא. ד״ה קללת חכם אפילו בחנם היא בא.** ודומה לו: ״כשגגה שיצא מלפני השליט״. ועיין חידושינו על מועד קטן יח. ד״ה ואיתרע ביה מילתא בשמואל: 

**מכות כב: ד״ה דאילו בספר תורה כתיב ארבעים.** י״ל דלאו בעניין ״במספר ארבעים״ מיירי, דא״כ בספר תורה כתיב ביה ארבעים מיבעי ליה, אלא כתיב ארבעים היינו לגבי התורה עצמה, כלומר בספר תורה שעליה כתיב ארבעים. ומניין כתיב ארבעים, שנו בירושלמי תענית ד:ה ״הלוחות היו משאוי ארבעים סאה והכתב היה סובלן״, שבלוחות הראשונים משקלם ארבעים סאה היו. ולפ״ז דקיימי מקמי ספר תורה ולא קיימי מקמי גברא רבה הכי פירושו, דאין גברא רבה יותר ממשה רבינו, כיון שירד מההר וראה את העגל ומחולות והבין שע״פ דינו של תושב״כ חייבים העם כלייה, שיבר את הלוחות כמה דאיתא בשמות רבה מג:א: ״מוטב נידונין כשוגגין ואל יהיו מזידין״, והסכים דעתו עם דעת המקום שאמר לו הקב״ה יישר כוחך ששיברת, ששבר את הלוחות הראשונים שהם תושב״כ ועליהם כתיב ארבעים משום שלפי שורת הדין כבד הוא מנשוא ולא יכל העם לעמוד בו בלבד, לכן שיברן, וא״ל הקב״ה פסל לך שני לוחות אבנים, לך דייקא, שנכתבו השניים ע״י משה ולא ע״י הקב״ה, שבלוחות השניים שהם תושבע״פ נתווסף כוח החכמים למצוא איזשהו צד של רחמים להתיר היכן שיש גזרה על הציבור שרוב הציבור אינו יכול לעמוד בה, והוא כוחו של תושבע״פ שבא בלוחות השניים שנכתבו ע״י משה רבינו הואיל והלוחות הראשונים שעליהם כתיב ארבעים היו קשים מנשוא. 

ולכן כמה טיפשי שאר אינשי דקיימי מקמי ספר תורה, שהוא תושב״כ, שבלוחות הראשונים כתיב ארבעים אלא שלא יכלו העם לשאת את עולו, ולא קיימי מקמי גברא רבה דהיינו החכמים שהם תושבע״פ שהוא אחרי שנשתברו הלוחות הראשונים כדי ללמד זכות על ישראל, וזהו אתו רבנן ובצרו חדא, מהו חדא, אלא שבא משה רבינו וביצא חדא מהארבעים, כלומר ששיבר מדעתו את תורה הראשונה שהיא חדא ושבה כתיב ארבעים, וע״י כך הציל את ישראל מכלייה, שנתן פתח לחכמים להיכנס ולהעמיד את התורה במקומה היכן שישראל אינם יכולים לעמוד בדינו של תושב״כ לבד. והובא מימרא דרבא הכא משום שע״י תושב״כ מלקות ארבעים, באה תושבע״פ וביצרה חדא לל״ט, שהוא כוח דהיתרא של חכמים היכן שדינו של תושב״כ קשה מנשוא, ומסורת אבותינו בידינו בדבר מזה ששיבר משה את הלוחות מדעתו וא״ל הקב״ה יישר כוחך ששיברת. ועיין חידושינו על מנחות צט: ד״ה יישר כוחך ששיברת:

**מכות כג: ד״ה בשלושה מקומות הופיע רוח הקודש.** עיין בן יהוידע שהקשה ע״ז ותירץ ד״כאן נקיט על זמן שהיו נביאים מתנבאים בעולם״. ויש לשאול, הניחא ב״ד של שם דהתם בב״ד עסקינן, הוציאוה ותשרף, היא מוצת, שדנו בתמר דין מוות, וכן ב״ד של שלמה נימא דבב״ד עסקינן, שבאו הזונות לפניו להכריע להן, אלא ב״ד של שמואל ממאי, דהא בעדות בעלמא דיבר הכתוב, ואין כאן דין בין איש ובין רעהו, ועוד כל ישראל דיינין מי אית ליה. וי״ל אין הכי נמי והא דנקיט ב״ד של שמואל לאו דווקא הוא, אלא הואיל ונקט ב״ד ברישא וב״ד בסיפא נקט באמצע אגב אורחיה. 

ומסייע לן משאר יצתה ב״ק בש״ס, פעמים הלכתא פסיק, הלכה כב״ה בעירובין יג:, מה לכם אצל ר׳ אליעזר שהלכה כמותו בבבא מציעא נט:, ופעמים הלכתא לא פסיק אלא שפלוני מזומן לעוה״ב כהא דבתענית כט: וכן בע״ז יח: ובכתובות קג: ועוד. דמצינו שפעמים יצתה להכריע דין והלכה איפה שהיה ספק, כהא דשם ושלמה, ופעמים שיצתה להכריע במישהו שספק דינו כצדיק או כרשע שצדיק הוא. ולגבי שמואל כתיב ״כי לא מצאתם בידי מאומה״, שרצה להסיר כל ספק שנהג כשורה וביושר כל ימיו, ומשום שבניו לא הלכו בדרכיו עבד הכי להרחיק את שמו ממעשיהם הרעים, ויצתה ב״ק להעיד שצדיק הוא, וכדומה לזה פלוני מזומן לעוה״ב: 

**מכות כד. ד״ה בא יחזקאל וביטלה.** ופליגא בהא דאיתא בסנהדרין כז: ״והכתיב פוקד עון אבות על בנים התם כשאוחזין מעשה אבותיהן בידיהן״, משמע דאף מימי משה עד יחזקאל הנפש החוטאת היא תמות. ולשמעתין מה אני מקיים: ״לא יומתו אבות על בנים״, אלא הכא בב״ד של מטה, התם: ״לא יומתו אבות על בנים״ בב״ד של מעלה: 

**מכות כד: ד״ה בנבואתו של אוריה.** עיין תוספות ד״ה באוריה כתיב תמהו: ״דהא בכל המקרא וכו׳ וי״ל דסמיך אהא דאיתא בספר ירמיה וכו׳״. והרמ״ה ק״ק למה לא העיד למיכה שנבואתו מפורשת, ועיין הרי״ף באריכות בזה . ונראה לי שפיר דרבי הבן יהוידע בזה ד״ה אלא תלה הכתוב וז״ל: ״נבואה האמורה על אוריה כלומר האמורה בעבור אוריה והיא שנתנבא בה מיכה בעבור הריגת אוריה״, ע״ש.

ויש להוסיף על דבריו דלהכי נקט ר׳ עקיבא מאוריה דווקא ולא ממיכה שנבואתו מפורשת, ששניהם נתנבאו על פורענות בספר ירמיה, אלא שמיכה לא נהרג ונבואתו נקבעה לדורות ואילו אוריה נהרג ואין נבואתו נקבעה לדורות, והלא שניהם נביאי אמת היו ונתנבאו בנאמנות את רצון ה׳, ומאי שנא הכא מאי שנא התם, השופט כל הארץ לא יעשה משפט, אתמהה. וצריכים אנו להתחזק ולומר שכל מה דעביד רחמנא לטב עביד, הצור תמים פעלו כי כל דרכיו משפט. ולפיכך כשבא ר׳ עקיבא לנחם את חבריו הבוכין על שריפת ירושלים העיד לאוריה דווקא, דהיינו בעבור הריגת אוריה, שאפילו בחשכת הגלות מבית בחירתינו אנו מאמינים בני מאמינים ועלינו להתחזק מזה שתבוא הגאולה כדמוכח בנבואת זכריה העד נאמן: ״עוד ישבו וכו׳״.

ולפ״ז יש לדקדק על דרך הדרש מה שאמר ירמיהו במגילת איכה: ״אם יהרג במקדש ה׳ כהן ונביא״, וכבר פירשו חז״ל באיכה רבה ב:כג: ״זה זכריהו בן יהוידע״ שהיה גם כהן וגם ונביא. ואני אומר זה אוריהו בן שמעיהו מקרית היערים, שאף הוא היה גם כהן וגם נביא כדאיתא בפסיקתא דרב כהנא יג:יב, ומניין לירמיהו שהרגו לאוריה, אלא שרצו אותם רשעים להרגו כשם שהרגו לאוריה לולא אחיקם בן שפן שהצילו כדאיתא בספרי במדבר ח, וזה ניחא ממה דפרישית לעיל שנהרג אוריה שלא כדין אתמהה, דמגילת איכה בחורבן בית ראשון ור׳ עקיבא בחורבן בית שני, ושניהם עניין אחד דרשו, צעקת ענוים בפני ייסורין וכלייה, הוי, בעבור הריגת אוריה: 

**מסכת שבועות**

**שבועות ט. ד״ה על שמיעטתי את הירח.** עיין בן יהוידע ד״ה מה נשתנה שעיר של ראש חודש: ״פירש הרי״ף ז״ל הביאו כפרה אלי בשבילכם באל״ף, פירוש שיביאו כפרה על עונותיהם״. ואינו נהירא לי, אלא הכוונה שהקב״ה בעצמו כביכול צריך כפרה על זה שמיעט את הירח, כמה דאיתא בחולין ס.: ״חזייה דלא קא מיתבא דעתה וכו׳״, שגרם צער לירח בזה שמיעט אותה. ומוכח ממה ששנו בבראשית רבה ו:ג: ״הביאו עלי כפרה וכו׳ שאני הוא שגרמתי לו להכנס בתחומו של חברו״, הקיש הביאו עלי כפרה לזה שהוא גרם ובהדיא כתיב. ודחוק לומר בשמעתין גרסינן אלי ואילו בב״ר גרסינן עלי, ומאי שנא הכא מאי שנא התם. 

ואולי אפשר לתרץ אליבא דבריו של הרי״ף ולומר אע״פ שאותו שורש איכא, הכא בדיעבד התם לכתחילה, שבב״ר בראם שווים ואז מעצמו פגם בירח משום שנכנס בתחומו של חברו, וזה עלה במחשבה לפניו יתברך ופעל א-ל מדעתו בלי קנטור של הירח, ומשום כך כביכול הוא צריך כפרה, הוי: הביאו עלי כפרה בעיי״ן, אבל בש״ס הקטין הקב״ה את הירח רק אח״כ ומשום שקראה תגר עליו, ונמשלו ישראל ללבנה, כדאיתא בפסיקתא דרב כהנא ה:יד, והנמשל שישראל חוטאים לפני הקב״ה ואז צריכים כפרה, הוי: הביאו אלי כפרה באל״ף:

**שבועות לה. ד״ה כל שמות האמורות בלוט חול.** עיין מהרש״א. ולא נהירא לי מה שתמה: ״הא לא מצינו שם א״ד בלוט שיהיה חול כי אם אחד״, די״ל איידי דתנא רישא בדידיה תנא נמי סיפא בדידיה, דבאברהם כתיב שם א״ד פעם אחת ושמות י״ה ג׳ פעמים, וירא אליו ה׳, ויאמר ה׳ אל אברהם, היפלא מה׳ דבר, ושפיר נקט רישא כל שמות האמורות באברהם קודש חוץ מזה וכו׳ שנשארו ג׳ מתוך ד׳ שהם קודש בוודאי, והא דשנו גבי לוט כל שמות, לאו לאפוקי רוב השמות באותה פרשה, אלא דאגב רישא נקט ליה. 

ומסייע ליה למה שחידש העיון יעקב הכא דברישא אצל אברהם שם א״ד פעם א׳ ושם י״ה ג׳ פעמים, ע״כ כל השמות על שניהם במשמע, דאם לא תימא הכי מה לי כל השמות חוץ מזה, דהואיל ויש שם א״ד אחד בלבד אין שמות אחרים של קודש, וא״כ נימא מה רישא אף סיפא, כל שמות האמורות בלוט על שניהם במשמע, וזה שכולם חול חוץ מזה שהוא קודש, ר״ל כל שמות י״ה באותה פרשה חול נינהו: 

**שבועות לה. ד״ה גדולה הכנסת אורחין מהקבלת פני שכינה.** יש לדקדק דאף בוישתחו ארצה דלעיל קמיפלגי, מ״ד חוץ מזה שהוא חול, רץ לקראתם והשתחוה להם כסימן של נימוס וא״ל א-דני אם נא וכו׳ כפשוטו, ומ״ד אף זה קודש, רץ לקראתם מפתח האוהל, והשתחוה להקב״ה וא״ל, א-דני, וביקש ממנו אל נא תעבור מעל עבדך, וכל זה בהשתחוה, והדר אמר למלאכים יקח נא מעט מים וכו׳. וזה דדריש נגד פשטא דקרא, ולא תאמר אברהם אבינו השתחוה לבני בשר ודם או למלאכים: 

**מסכת עבודה זרה**

**עבודה זרה ב. ד״ה אמר להם הקב״ה שוטים בעולם.** יש לדקדק אמאי שוטים קרי להו, דהלא שקרנים היו ולא שוטים, שמלכות רומי א״ל: ״וכולם לא עשינו אלא בשביל ישראל״, ואילו הקב״ה א״ל: ״כל מה שעשיתם לצורך עצמכם עשיתם״, ומזה היה צריך לקרותם שקרנים, אבל שוטים לא, שהרי לכאורה הבינו בדברים ופעלו בחכמה. 

וי״ל קרי להו שוטים דווקא, משום שאם דורשים וחוקרים ושואלים היטב, והנה אמת נכון הדבר שיצא מפיהם, ולא היו משקרים כלל, אבל מתוך רשעותם הם בעצמם לא ידעו שאמת היתה בפיהם ועולה לא נמצא בשפתיהם באותה שעה. כיצד, הרי ידוע שמיום שעלה במחשתבו העליונה של הקב״ה לברוא את העולם, לא היה רצונו יתברך אלא כדי לתת לישראל את התורה. כמה דמצינו בבראשית רבה ועוד כמה דוכתי: ״בראשית בשביל ישראל שנקראו ראשית״, ״בשביל התורה שנקראת ראשית״, וכן בשבת פח.: ״אמר ריש לקיש מאי דכתיב ויהי ערב ויהי בקר יום הששי, ה׳ יתירה למה לי, מלמד שהתנה הקב״ה עם מעשה בראשית ואמר להם אם ישראל מקבלים התורה אתם מתקיימין ואם לאו אני מחזיר אתכם לתוהו ובוהו״. נמצא שכל מה שעבר בעולם מבריאת העולם ועד נתינת התורה בהר סיני, לא עבר אלא משום ישראל, כדי שיקיימו ויקבלו את התורה. הא ללמדך שאין פעולה בעולם הזה שקורה בלא רצון הבורא, דהוא גאולתו  של ישראל.

ומעשה אבות סימן לבנים, כשהקב״ה כרת ברית עם אברהם: ״גר יהיה זרעך בארץ לא להם וכו׳״, שמשם התקין הקב״ה גלותו וגאולתו של ישראל. אלא כשהשבטים מכרו את יוסף, ברור שלא מכרו אותו כדי לקיים את בריתו של הקב״ה, אלא רק מברוהו לצורך עצמם, משום ש״שנאו אותו על חלומותיו ועל דבריו״. ולזה רמז ר׳ עקיבא באבות ג:טו: ״הכל צפוי והרשות נתונה״, שלאחי יוסף היתה את הבחירה החופשית לא למכור את יוסף, וכמאמרי חז״ל שנענשו ע״כ, שא״ת לא היתה הרשות בידם, א״כ למה נענשו, אלא ע״כ שהיתה הרשות בידם לא למכרו, ולמרות זאת מכירה זו היתה קיום גזירת ברית בין הבתרים, וכמן שיוסף עצמו אמר לאחיו: ״לא אתם שלחתם אותי הנה כי הא-לקים״. ולא נפקא להו צדקות לרשעות, ששניהם מקדמים את תכליתו של העולם שהוא לגאול את ישראל, והא ראייה, אע״פ שבעוון פעלו ובבחירה חשפית נעשו, מ״מ קירבו את הרצון הפנימי של הקב״ה. והכל הולך אחר התכלית, וראשיתו בסופו, שנגזר עליהם גלות בברית בין הבתרים, והאחים בעצמם קידמו את הברית במעשיהם החופשיים, ואין כאן סתירה. 

ואף הכא לגבי מלכות רומי וגלות אדום, כששרפו את בהמ״ק, והרגו רבבות, וגם עשו את כל מה שאמרו: ״הרבה שווקים תקנינו וכו׳״, כל אלו בפנימיותו האמיתית בשביל ישראל היו, שגלותו של ישראל מבטיח את גאולתם באחרית הימים, וכמו שצחק ר׳ עקיבא במכות כד.: ״עכשיו שנתקיימה נבואתו של אוריה בידוע שנבואתו של זכריה מתקיימת״, מובטח לנו שיבוא משיח צדקנו באחרית הימים והקב״ה יגאל את עמו ישראל מגלותם ויביא אותם לארץ אשר נשבע להם. וכל מאורע בעולם הוא צעד לקראת קיום תכלית זו, שהיא תכלית כל הבריאה, והיא גאולתו של  ישראל באחרית הימים. 

ולפי זה שפיר נקט שוטים דווקא ולא שקרנים, דבאמת כל מה שעשו הרומאים, בשביל ישראל עשו, שאפילו שווקים שלהם ובתי מרחצאות שלהם לא באו אלא לקרב את הקץ ולהמשיך את צעדי עולם הזה למקום שבו כל העולם יהיו מוכנים ומזומנים לגאולה השלימה. ולכן שקרנים ליתא. אבל בשוטים כן איירי, דהלא מי שחושב שעובד בשביל עצמו, רק שבסוף מגלים לו שעבד בשביל אחר, ולא הבין בזה כלל עד אותה שעה שמגלים לו, אותו אדם שוטה הוא, וזה מלכות רומי, הואיל וחשבו שפעלו בשביל עצמם, ולא הבינו את עומקם של כוונת מעשיהם ואיך הם באמת מקיימים את פנימיות רצונו יתברך: 

**עבודה זרה ג. ד״ה …**

**עבודה זרה ג: ד״ה …**

**עבודה זרה ד. ד״ה חמה אין לי.** עיין תוספות בשבת נה. ד״ה קצף אף וחמה דהקשו מהתם דאליבא דרב חסדא חמה היה לישראל בימי יחזקאל, ועוד הקשו מנדרים לב.: ״באותה שעה ביקש משה רבינו להרוג אף וחימה, שנאמר הרף מאף ועזב מחמה, וי״א לחמה הרגו, שנאמר חמה אין לי, והכתיב כי יגרתי מפני האף והחמה, תרי חימה הוו, וא״א גונדא דחימה״, ע״כ. ויש להוסיף על קושייתו ע״פ הא דאיתא בקהלת רבה ד:ג: ״א״ל רבונו של עולם יכיל אנא מיקם בתרויהון, סבול את חד ואנא חד, ובתריה, מניין שעמד משה באחד מלאך חמה, שנאמר וכו׳״, ע״ש, דלכאורה עמד משה בחמה יש לפרש בתרי אנפיה, או שאע״פ דלא כתיב ביה בהדיא נצחו והרגו לחמה, או שעמד נגדו בעלמא לעצור את כוחו מול ישראל לאחר חטא העגל, אבל דקטיל ליה לחמה לא אמרינן, וא״כ למ״ד דהרגו לחמה באותה שעה והלא חמה אין לי ועוד היאך חמה היה קיים נגד ישראל בימי יחזקאל. ותו יש לשאול, מפני מה היה ירא משה מאף וחמה, הלא ביקש להרגן בדרך למלון ואפילו י״א דהרגו לחמה, ואמאי אח״כ כי יגרתי מפני האף והחמה.

ולי נראה שאפשר לתרץ ע״פ הא דאיתא בבמדבר רבה יא:ג: ״עד שלא יחטא אדם נותנים לו אימה ויראה, משהוא חוטא נותנין עליו אימה ויראה וכו׳ אפילו מיכאל אפילו גבריאל היו מתיראים מפני משה, וכיון שחטאו בגולירין שלהם לא היה משה יכול להסתכל, הדא הוא דכתיב כי יגרתי מפני האף והחמה״. ולפ״ז כי יגרתי לאחר חטא העגל מפני כיון כחטאו ישראל נותנין עליו אימה ויראה, ואפילו למ״ד לא הרגו לחמה ואותה חמה היה שעמד נגדו לאחר חטא העגל, אע״פ שלא ירא ממנו בדרך למלון כשביקש להרגו, באותו רגע היה נתון עליו אימה ויראה אפילו מהגולירין. א״נ לא צריכא, אלא למ״ד לא הרגו לחמה, הואיל ונכשל משה פעם ראשונה ולא ניצח נגדו להרגו, היה ירא ממנו פעם שנייה לאחר חטא העגל משום שלא הוה יכיל ליה מקודם, ולמ״ד הרגו לחמה, היה ירא לאחר חטא העגל משום דתרי חמה הוו, והיה ירא מהחמה השנייה משא״כ הראשונה שלא ירא ממנו והרגו.

עוד יש ליישב ע״פ הא דאיתא בתנחומא ילמדנו בשלח טו: ״כשעושין רצוני חמה אין לי, כשאין עושין רצוני וחרה אף ה׳״, ואיתה נבואת יחזקאל כשאין עושין ישראל את רצונו כדכתיב: ״ויאמר אלי עון בית ישראל ויהודה גדול במאד מאד וכו׳״, וא״כ יש חמה אפילו לישראל ול״ק לשמעתין. א״נ הא דאמרן בנדרים תרי חמה הוו, חד בדרך למלון וחד לאחר חטא העגל, אף הכא תרי חמה הוו, חד דאין לו שליטה בישראל אלא באומות העולם, וכדאיתא בילקוט שמעוני על נ״ך רמז תרל״ו: ״אמר הקב״ה אם כן אף וחמה למה, א״ל שפוך חמתך אל הגוים, והקב״ה מקבל מהם, שנאמר ועשיתי באף ובחמה נקם את הגוים״, ע״ש, וחד דיש לו שליטה בישראל, ואותו קרא וחמה אין לי לאפוקי להאי חמה שנייה. 

ולפי כל זה אפשר לדקדק בשיטות, י״א הרגו משה לחמה בדרך למלון ועוד הרגו לחמה לאחר חטא העגל, וי״א הרגו לחמה בדרך למלון ולא הרגו לאחר חטא העגל, י״א להרגו בדרך למלון ולא הרגו לאחר חטא העגל, וי״א לא הרגו בדרך למלון וגם לא לאחר חטא העגל. למ״ד הרגו בדרך למלון ועוד הרגו לאחר חטא העגל, אותה חמה ביחזקאל חמה שלישית הוה, והיה ירא משה מחמה שנייה משום תרי חמה הוו, א״נ כיון שחטאו ישראל בגולירין שלהם לא היה משה יכול להסתכל, וא״ת חמה אין לישראל, חמה רביעית הוה בימי יחזקאל, א״נ כשעושין רצוני חמה אין לי דווקא. למ״ד הרגו בדרך למלון אבל לא הרגו לאחר חטא העגל, אותה חמה ביחזקאל חמה שנית הוה, והיה ירא משה מחמה שנייה משום תרי חמה הוו, א״נ כיון שחטאו ישראל בגולירין שלהם לא היה משה יכול להסתכל, וא״ת חמה אין לישראל, חמה שלישית הוה בימי יחזקאל, א״נ כשעושין רצוני חמה אין לי דווקא. למ״ד לא הרגו בדרך למלון אבל הרגו לאחר חטא העגל, אותה חמה ביחזקאל חמה שנית הוה, והיה ירא משה מחמה ראשונה משום שנכשל להרגו בדרך למלון, א״נ כיון שחטאו ישראל בגולירין שלהם לא היה משה יכול להסתכל, וא״ת חמה אין לישראל, חמה שלישית הוה בימי יחזקאל, א״נ כשעושין רצוני חמה אין לי דווקא. ולמ״ד לא הרגו בדרך למלון ושוב לא הרגו לאחר חטא העגל, אותה חמה ביחזקאל חמה ראשונה הוה, והיה ירא משה מחמה ראשונה משום שנכשל להרגו בדרך למלון, א״נ כיון שחטאו ישראל בגולירין שלהם לא היה משה יכול להסתכל, וא״ת חמה אין לישראל, חמה שנית הוה בימי יחזקאל, א״נ כשעושין רצוני חמה אין לי דווקא. ויתורץ בזה כל הקושיות דלעיל: 

**עבודה זרה ה. ד״ה אלא שירדו מנכסיהם.** עיין חידושינו על נדרים ז: ד״ה כל מקום שהזכרת השם מצויה שם עניות מצויה ועוד ד״ה ועניות כמיתה: 

**עבודה זרה ח. ד״ה שקרניו קודמין לפרסותיו.** בחולין ס. איתא: ״מסייע ליה לריב״ל דאמר ריב״ל כל מעשה בראשית בקומתן נבראו בדעתן נבראו בצביונם נבראו וכו׳״. ולאפוקי הא דקאמרו באבות דרבי נתן א:ח ״שור שהעלה אדם הראשון ופר שהעלה נח ואיל שהעלה אברהם אבינו תחת בנו על גבי המזבח כולם קרנותיהן קודמות לפרסותיהן״, דאם לא תימא הכי פר דנח ואיל דאברהם מאי איכא למימר. 

ואולי י״ל נימא כתנאי, כדאיתא באבות ה:ז עשרה דברים נבראו בע״ש בין השמשות וכו׳ וי״א אף ואילו של אברהם אבינו״, ובהכי קמיפלגי, י״א אילו של אברהם נברא ע״ש בין השמשות, סבירא להו דאותו איל יש מאין נברא מששת ימי בראשית ולא בין נולד היה, וא״כ קרניו קודמין לפרסותיו כאדר״נ, ואילו אליבא דת״ק אילו של אברהם ליכא סבירא ליה כשמעתין דשור של אדם הראשון דווקא קרניו קודמין לפרסותיו ותו לא. 

וא״ת אליבא דאדר״נ מניין דפר שהעלה נח קרניו קודמין לפרסותיו דעד כאן לא אמרו הי״א באבות. ואפשר שחידש אדר״נ בזה יותר אפילו מי״א באבות, דהיינו גם פרו של נח נברא ע״ש בין השמשות. א״נ יש ליישב ע״פ מה שכתב הבן יהוידע לקמן כד: ד״ה וישרנה הפרות שהביא קושיית הריטב״א: ״אמאי לא חשיב זה בהדי עשרה דברים נבראו בין השמשות בע״ש ותירץ כבר מנה פי האתון והוא אב לכולן״, ע״ש, ואף הכא כבר מנו י״א אילו של אברהם והוא אב לכולן ונכלל פרו של נח במשמע: 

**עבודה זרה י: ד״ה לית דין בר איניש.** הואיל והוא יכיל ליה לבעא רחמי ולחייה כדלקמן. וא״ת הא דקא קרי ר׳ חזקיה לר׳ יוחנן לית דין בר איניש בשבת קיב:, ומשמע מהתם דבכח חכמתו של ר׳ יוחנן בעלמא שיבחו כך, ולא בא ר׳ חזקיה לומר דלר׳ יוחנן יש לו כוח להחיות את המתים. וי״ל ל״ק דהא מצינו ר׳ יוחנן נמי בעא רחמי ואוקמיה לר׳ כהנא כדאיתא בבבא קמא קיז: ע״ש: 

**עבודה זרה יז: ד״ה ונכפייה ליצרין ונקבל אגרא.** לכאורה תמוה, הלא אמרו בסנהדרין קז.: ״לעולם אל יביא אדם עצמו לידי נסיון שהרי דוד מלך ישראל הביא עצמו לידי נסיון ונכשל״, ולא עוד אלא שנענש מזה, כדאיתא ביומא כב: ששה חדשים נצטרע דוד וכו׳״. וי״ל ע״פ מה שפירש מהרש״א ד״ה א״ל מזמה תשמור שהקשה ממעשה דאביי בפרק החליל ותירץ: ״ועוד דהתם יחיד הוה״, אף כאן ל״ק דדוד יחיד הוה, ויחיד אינו רשאי לבקש לכפות את יצרו. אי נמי ל״ק דהתם אית ליה ברירה הכא לית להו ברירה:

**עבודה זרה יח. ד״ה צדקו עליהם את הדין.** יש להשוות מיתתם של ר׳ חנינא ואשתו למיתתם של משה רבינו ואהרן. כיצד, משה רבינו שניסה לברוח ממלאך המות בשעת מיתתו כהא דאיתא בדברים רבה יא:ה וז״ל: ״בא אצלו פעם שנייה, מה עשה משה, הזכיר עליו שם המפורש וברח, מניין שנאמר: כי שם ה׳ אקרא״, ומיד אח״כ כשבא מלאך המות אל משה פעם שלישית אמר: ״צריך אני לצדק עלי את הדין, שנאמר: הצור תמים פעלו״, ע״כ. וכן ר׳ חנינא הזכיר את שם המפורש שלא כהוגן, ואפילו כשהזהירו ר׳ יוסי בן קיסמא לקמן א״ל מן השמיים ירחמו ולא קיבל דבריו, אבל בסוף כיון שלקחו אותו ליהרג אף הוא צידק עליו את הדין באותו פסוק: ״הצור תמים פעלו״. ואשתו ״דלא מיחה ביה, מכאן אמרו כל מי שיש בידו למחות ואינו מוחה נענש עליו״, אליבא למ״ד גבי מי מריבה: ״אהרן מה חטא, מכאן שהמטפל לעובר עבירה כעובר עבירה״ כדאיתא בילקוט שמעוני על התורה רמז תשס״ד, ע״ש: 

**עבודה זרה יט: ד״ה נצור לשונך מרע.** בויקרא רבה טז:ב איתא: ״מעשה ברוכל אחד שהיה מחזיר בעיירות וכו׳״, ע״ש. והכלי יקר על חומש ויקרא ד״ה ולקח למטהר שתי צפרים דשם הרחיב על הא דנפקא בהו. ועוד יש לשאול, הא דנקט התם: ״אמר ר׳ ינאי אף שלמה הכריז ואומר, שומר פיו ולשונו שומר מצרות נפשו״ מה חידש בזה, דכבר הקדימו הרוכל דקאמר סור מרע וכו׳. 

ולי נראה דהתם הובא לידרש ״זאת תהיה תורת המצורע״, דהיינו תורת מוציא שם רע, מתהלים מנא לן דאותו סור מרע אצרעת קאי, לכן הוסיף ע״ז ר׳ ינאי שומר פיו ולשונו מלדבר לשון הרע שומר מצרות נפשו, אל תקרי מצרות אלא מצרעת, כלומר מי שמונע את עצמו מלהוציא שם רע שומר את נפשו מצרעת, ושפיר נקט ליה בויקרא רבה דווקא שמדובר בתורת המצורע משא״כ הכא בשמעתין דאיירי בכוח התורה להגן את האדם מלשון הרע: 

**עבודה זרה כד: ד״ה וישרנה הפרות.** עיין בן יהוידע באריכות, דנקט קושיית הריטב״א: ״אמאי לא חשיב זה בהדי עשרה דברים שנבראו בין השמשות בע״ש, ותירץ כבר מנה פי האתון והוא אב לכולן״, ע״כ. ומסייע ליה מהאי קראי, כתיב התם: ״אשר אין דרך לנטות ימין ושמאל״ וכתיב הכא: ״ולא סרו ימין ושמאל״, וכן כתיב התם: ״זה שלש רגלים״, ודרשו חז״ל בתנחומא ילמדנו בלק ט שהוא כנגד שלושת הרגלים שעלו ישראל לרגל, ואותה שעה קודם בניית ביהמ״ק היה ומסתבר שהארון במשמע, נמצא האתון הוא אב לפרות בכמה דרכים. וכן ראייה לדבריו מהא דאיתא בירושלמי כלאים ח:ב: ״והא כתיב והרכבתם את שלמה בני על הפרדה אשר לי, ביריה מששת ימי בראשית הייתה״, דאף פרדה זו לא נחשבינן לה בהדי עשרה דברים, אלא האתון שנברא בששת ימי בראשית הוא אב לכל הבהמות שנבראו בנס לצורך שעה. 

עי״ל בזה ע״פ דבריו של בן יהוידע מהא דקאמר בבראשית רבה נד:ד: ״למה לקו אנשי בית שמש ע״י שהיו מליזין בארון, אמר הקב״ה וכו׳ אם אין אתם משגיחים עליו אני משגיח עליו וכו׳ הדא הוא דכתיב וישרנה הפרות״, ומזה מסקנא לן דאותה שירה של תוכחה הייתה כדי לגער עליהם ע״ז ״שאילו תרנגול של אחד מהם אבדה היה מחזר עליה וכו׳״, וא״כ לית שירה של שבח הוה אלא שירה של נזיפה בעלמא. ולפ״ז ניחא לריטב״א שלדעתו פי האתון אב לכולן, דאותו כוח שפתח את פי האתון כוח של תוכחה היה, ואף הכא כוח התוכחה פתח את פיהן של הפרות. 

ואילו בשמעתין דנקט איזו שירה שרו ולא מצינו עניין של למה לקו אנשי בית שמש כלל, ולכן אמנם אותם דרשות נאמרו אלא דבש״ס אין שירה של תוכחה לישראל במשמע אלא שירה של שבח לבורא, וא״כ הדרא קושטא דהריטב״א לדוכתא, אמאי לא חשיב זה בהדי עשרה דברים, וע״ז תירץ הבן יהוידע דאותה שירה של הפרות אין זה חידוש אלא הכוונה שיש מלאך ממונה על כל דבר ודבר ע״ש, ומסתבר דהכי פירושו, דאותה שירה של הפרות בעולם הרוחני והמלאכים הייתה, ולא שפתחו הפרות את פיהם בפועל ממש בעולם החומרי, משא״כ פי האתון שדיבר בגשמיות מול בלעם, ויש לחלק בין תוכחה של האתון לבין שירת שבח של הפרות, ובכה״ג אין שירת הפרות נכללת בעשרה דברים שנבראו הואיל ולא הייתה אותה שירה נס נגלה בעולם העשייה.

ועיין חידושינו לעיל ח. ד״ה שקרניו קודמין לפרסותיו מה שפירשנו שם בעניין קושיית הריטב״א: 

**עבודה זרה כה. ד״ה מה ביאתו כיום תמים אף עמידתו כיום תמים.** עיין חידושינו על מנחות צט: ד״ה שעה שאינה לא מן היום ולא מן הלילה: 

**מסכת הוריות**

**הוריות י. ד״ה מי הוה ידעת דהוה לן עכובא כולי האי.** עיין מהרש״א מה שכתב בזה, דיורדי הים הגלויות נקראו יורדי הספינה, וכל זה משל הוא בעלמא. והכי מסתברא לי דלפי דבריו הכוכב שעולה פעם בשבעים שנה ומתעה את הספנים הוא הדעה של חכמי היונים כמו אריסטו שהעולם לא נברא אלא תמיד היה, דהיינו אמונה בקדמות העולם, ועוד שחיות העולם היא מעגלי ומדי פעם חוזרת לתהו ובהו ומתחילה מחדש, ולא שהיתה בריאה יש מאין ומאז העולם ממשיך כמו שהוא עד אחרית הימים. 

ומשלו אמונה בקדמות העולם לכוכב שעולה ומתעה את הספנים ע״פ מה שהזהיר אותנו ישעיהו: ״שאו מרום עיניכם וראו מי ברא אלה״, וכמה דאיתא בזוהר ח״א ב. וז״ל: ״אלין שמיא וחיליהון עובדא דקב״ה דאית ליה לבר נש לאסתכלא בהו ולברכא ליה דכתיב כי אראה שמיך מעשה אצבעותיך וכו׳ ה׳ אדונינו מה אדיר שמך בכל הארץ״, דהיינו שהאדם המאמין בה׳ מבין שהכוכבים מעידים על גדולתו יתברך, ואלו הכופרים טוענים שהעולם לא נברא אלא תמיד היה, ושכל צבאות השמיים תמיד במקומם עמדו, וחושבים הם שהשמיים עצמם מעידים על קדמות קיומם ולא על כח העליון שבראם, חס ושלום.

והרמב״ם במורה נבוכים ב:כה הרחיב ע״ז וכתב ש״שתי סיבות גרמו לנו שלא לעשות זאת ולא להאמין בכך״, הראשונה, שקדמות העולם לא הוכחה, ואף אחת מן הדרכים שהוזכרו לעיל בחלק ב׳ מספרו ״אינה מאמתת דעה או מבטלת אותה או מטילה בה ספק״, ולכן עלינו לפרש לפי הכתובים כמשמעותם שברא א-לקים את השמיים ואת הארץ. והשנייה, שהאמנת הקדמות ״הורסת את התורה מעיקרה, ומכחישה בהכרח כל נס, ומבטלת את כל התקוות והאיומים שבתורה״, ע״כ. 

ולפ״ז אפשר לומר שלר״ג הוי פיתא, שהיא חכמת התורה, הכוונה היא שהיתה לו את הסיבה השנייה בידו, שהתורה מאמתת ניסים ובכלל בריאתו של העולם יש מאין, אך לא עלתה בידו את הסיבה הראשונה, דהיינו דרך לעמוד נגד אריסטו וחבריו להטיל ספק בקדמות העולם מסברא. ואתא ר״י ומוסיף לפיתא סולתא, כי היו עמו חכמות אחרות שהם דומות לסולת כפירש מהרש״א, ובזכות פיתא וסולתא שבידו הצליח לדחות את יסוד הקדמות אף לפי טענותם וחכמתם, משא״כ ר״ג שלא האמין בדעתם לפי שניזון מפיתא בידו אך לא ידע איך להשיב להם בלעדי סולתא דר״י: 

**הוריות י. ד״ה כוכב אחד לשבעים שנה עולה ומתעה את הספנים.** יש לשאול מהו הכוכב הזה. ועיין בן יהוידע ד״ה וא״ל כוכב אחד יש שעולה לשבעים שנה. ואפשר שמדובר לא על כוכב אלא על אותו שביט מחזורי מפורסם שזמן הקפתו לשמש הוא פעם בשבעים וכמה שנים. ודע שהחוקרים חישבו שביקר שביט זה בשנת ג׳ תתכ״ו שהוא ד׳ שנים קודם חורבן ביה״ק השני, ושוב ע״א שנים לאחר מכן בשנת ג׳ תתצ״ז, ור״י בדורות אחרי החורבן היה חי. אך צ״ב לפ״ז איך יטעו הספנים, דלא נראה שביט כמו כוכב אלא שלשביט יש זנב מאחוריו, ועוד היאך ידע ר״י ששביט זה מבקר פעם בשבעים שנה. ויותר נכון לפרש אותו דרך משל כפי׳ מהרש״א: 

**הוריות י: ד״ה שבשכר מ״ב קרבנות שהקריב בלק הרשע.** עיין חידושינו על בבא קמא לח. ד״ה שתי פרידות טובות:

**הוריות יב. ד״ה רמה קרני ולא רמה פכי.** בשש מקומות מצינו שנמשחו מלכים. הראשון שאול שנמשח ע״י הנביא שמואל בפך. השני דוד שנמשח ע״י הנביא שמואל בקרן. השלישי שלמה שנמשח ע״י הכהן גדול צדוק בקרן. הרביעי יהוא שנמשח ע״י אחד מבני הנביאים בפך. החמישי יואש שנשמח ע״י הכהן גדול יהוידע ולא ידעינן אם קרן אם פך. השישי יהואחז שנמשח ע״י העם ולא ידעינן אם קרן אם פך. נמצא ב׳ דרך קרן ב׳ דרך פך וב׳ דלא ידעינן, ב׳ ע״י נביא ב׳ ע״י כהן גדול וב׳ ע״י אחרים. והנה בויקרא רבה י:ח איתא: ״אין מושחין מלך בן מלך וכו׳״, וא״כ אמאי נמשחו שלמה יואש ויהואחז, אלא רק מפני המחלוקת. ובכריתות ה: איתא: ״מלכי יהודה טעונים משיחה ואין מלכי ישראל טעונים משיחה״, ויהוא שנמשח מפני המחלוקת נמשח באפרסמא דכיא בעלמא ולא בשמן המשחה. וש״מ דוד שלמה נמשחו בשמן המשחה לכ״ע. 

ותמה בזה בעל העץ יוסף ד״ה דוד ושלמה שנמשחו ובענף יוסף ד״ה שאול ויהוא שנמשחו בפך, דלכאורה משיחה בשמן המשחה גרים, וק״ק דהרי מסוגיא דהכא משמע שנמשכה מלכותן של דוד ושלמה בזכות זה שנמשחו בקרן, והרי מה לי קרן מה לי פך אם שמן המשחה גרים. ותירץ שקרן סימנא בעלמא. ובאמת ל״ק אלא למ״ד שאול נמשח בשמן המשחה, כדאיתא בבמדבר רבה ח:ד ובילקוט שמואל ב׳ כ״א. אבל למ״ד שאול נמשח באפרסמא דכיא, נמצא כל משיחה בפך דהיינו שאול ויהוא גם נמשחו באפרסמא דכיא, וכל משיחה בקרן דהיינו דוד ושלמה גם נמשחו בשמן המשחה, ואלו שלא ידעינן דהיינו יואש ויהואחז הואיל ומלכי יהודה טעונים משיחה נראה נכון להגיד שאף הם נמשחו בקרן ובשמן המשחה. ונמצא שאין סתירה בכלל: 

**הוריות יב. ד״ה שתי טיפי.** יש לדקדק, מנלן שתי טיפי ולא טפי, שתי דווקא מאי. וי״ל ע״פ מה דאיתא בויקרא רבה ג:ה: ״כשמן הטוב היורד על הזקן זקן אהרן, וכי שני זקנים היו לאהרן ואת אמרת זקן זקן, אלא כיון שראה משה וכו׳ היה שמח כאילו ירד על זקנו״, ע״ש. דהתם תרי טיפי ליתא אלא חשש מעילה בעלמא, והתם אהרן נרתע ומשה שמח, ואילו הכא אבל הכא תרי טיפי איתא ואהרן ומשה תרוייהו דאגו. ואפשר דהכא הואיל ומשה דאג כאהרן לא צריכא תרי ׳זקן זקן׳ לרבות את משה, משא״כ התם דצריכא, ומה אני מקיים תרי ׳זקן זקן׳, הילכך איתא תרי טיפי משא״כ התם דליכא הואיל וצריכא לאשמועינן שלא דאג משה אלא שמח: 

**הוריות יב. ד״ה כשהוא מספר.** עיין ברמ״ה שפירש מספר מלשון תספורת וגילוח, וסמך לדבריו במה דאיתא בלשון תלמודא בתענית יז. וסנהדרין כב: שכה״ג היה מסתפר מע״ש לע״ש. ואע״פ דלא קאי על אהרן עצמו שגזרו ״הואיל ומשמרות מתחדשות״ וקאי רק בשמן בהמ״ק, מ״מ מהא ראינו מספר מלשון תספורת גבי כה״ג: 

**הוריות יב. ד״ה עולות ויושבות לו בעיקר זקנו.** עיין מה שכתב בן יהוידע ד״ה כשהוא מספר שפירש מספר מלשון ׳משמש מטתו׳, והטעם שהיו עולות כדי שלא יגעו בבשר אשתו, ומזה חשש אהרון שמא אני מעלתי. עוד עיין מה שכתב עיון יעקב ד״ה כמין שתי טיפי שפירש וז״ל: ״מרמז לשני בני אהרן וכו׳ ולכן כשהיה מספר היה עולה ויושבת בעיקר זקנו לרמוז לו שלא יתרעם וכו׳״. ואפשר לצרף דבריהם הקדושים ולומר שכשהיה אהרן משמש עם אלישבע אשתו, זרעו היה יורד מלמעלה למטה כדרך כל אדם, כלומר ממנו אליה, וכך היא התעברה עם ארבע בניה, כל פעם עם ירידה מדוכרא לנוקבא, שהחיים מתחילים דרך ירידת טיפה מלמעלה למטה בעת התשמיש. וכשהטיפות עלו וישבו בעיקר זקנו בעת התשמיש, זה מרמז להיפוך תחילת חיי בניו, שהוא סוף חיי בניו, כשהקריבו אש זרה אשר לא צוה ה׳ ביום השמיני, שהוא אחרי שנמשחו כבר בשמן המשחה, שנאמר: ״ויקח משה משמן המשחה וכו׳ ויקדש את אהרן את בגדיו ואת בניו ואת בגדי בניו איתו״, ולכן כשהטיפות עלו זה היה כדי להזכיר לאהרן על זה שנמשחו בניו עם שמן המשחה ואז מתו בעוונם לפני ה׳ ואז חזרו אותם טיפות שמהן יצאו נדב ואביהוא למקורם: 

**הוריות יג. ד״ה מפני מה הכלב מכיר את קונו.** עיין בעיון יעקב ד״ה מפני מה הכלב מכיר את קונו. וראייה לדבריו תמצא בשבת קנה: ״יודע הקב״ה בכלב שמזונותיו מועטין לפיכך שוהה אכילתו במעיו שלושה ימים״, משא״כ חתול שמוצא אכילתו בכל מקום וזה משביע אותו מיד רק לזמן קצר, ולפיכך כלב מתוך עניות מכיר בקונו שצדקותיו נותן לו לחיות כמה ימים מאותו אוכל שנמצא במעיו, והוא שם אל לבו השראת קונו בחייו. ולפ״ז אפשר להבין תשובתו של ר׳ אלעזר לתלמידיו, שהאוכל ממה שהעכבר אוכל, אע״פ דגרידא הוא, מ״מ זה משביע אותו מיד לזמן קצר ולא יושב אצלו במעיים, ובגלל זה הוא משכח, אבל כלב שנהנה כמה ימים מאכילתו מכיר בטוב שנעשה בשבילו הואיל וזה מתמשך וזה נשרש בתוך זכרונו: 

**הוריות יד. ד״ה ר׳ זירא חריף מקשה ורבה בר ר׳ מתנה מתון ומסיק מאי תיקו.** לי מסתברא דתיקו דהכא זה הוא בעצמו משיב, דבעי לפירושי מאי עדיף, להקשות ולחקור עניין עד עומקו אך ללא להכריע, או להיפך, להגיע להכרעה אך בלא הבנה עמוקה לעיונו. ולזה אמרו תיקו, כלומר, להקשות ולפלפל ידעינן, אבל להכריע בצורה ברורה לא ידעינן, וזה הוא ההכרעה, איבעיא להו זה חריף ותיקו זה מקשה, כך שהש״ס כאן בשאילתו חריף ומקשה כר׳ זירא והוא עדיף:

**מסכת זבחים**

**זבחים נג: ד״ה והיה בנימין הצדיק מצטער עליה בכל יום.** עיין מה שכתב עיון יעקב ד״ה לפי שלא היתה בחלקו של טורף בשם הילקוט שמעוני: ״לפי שכל השבטים היו במכירתו של יוסף ובנימין לא היה במכירתו״, ע״כ, והוסיף הוא בעצמו ש״לפי שיהודה ג״כ פתח במצוה וכו׳ ולא גמרה לכך אותו שבחלקו אין לו יסוד וכו׳״. ואולי יש לדקדק רמז לפירושו ממה דהיה מצטער עליה בכל יום, שעל דרך הדרש תיבת עליה על מכירת יוסף קאי. דמן פשטא דקרא לא ידעינן אם הבין בנימין שמכרו האחים את יוסף או אם חשב כיעקב אביו כמה דכתיב: ״חיה רעה אכלתהו״. וא״כ שפיר, שהרי יוסף היה בן י״ז שנה שמכרוהו, נמצא בנימין היה נער באותה שעה, שנולד כשנה אחרי יוסף, וגם שיוסף היה אחיו היחיד מאמו רחל, ולפי נוהג שבעולם ברור שטבעו של נער שמת אחיו היחיד אשר אהב, ולא עוד אלא שרואה את אביו מתאבל על אותו אח, שגם הוא יצטער ע״ז בכל יום, כמה דכתיב: ״וימאן להתנחם״. ומזה נפקא לן שכל האחים גרמו לבנימין צער גדול  בנערותו, ומשום הכי הבטיח לו הקב״ה שיזכה להיות אושפיזכן.

**זבחים נג: ד״ה והיה בנימין הצדיק מצטער עליה בכל יום.** עיין בעיון יעקב ד״ה לפי שלא היתה בחלקו של טורף. וקשה קצת, והלא ראובן ג״כ פתח במצוה ולא גמרה כשאמר לאחיו: ״אל תשפכו דם השליכו אותו אל הבור הזה וכו׳ למען הציל אותו מידם״, וא״כ אמאי לא זכה ראובן לחלק מהר הבית בנחלתו כיהודה. וי״ל דאין הכי נמי אף ראובן זכה אלא שצאצאיו סגרו לו את השער כשבאו אל משה עם גד לבקש נחלה בעבר הירדן ולא בארץ כנען, וכיון שביזה בבית הבחירה, איבד את הראשונות, ואע״פ דבאותה שעה עוד לא נתבשר מקומו של ביה״ק אלא במקום אשר נבחר, מ״מ כי תבואו את הארץ במשמע, ולפי שהוציא את עצמו מן הכלל וסירב מלשבת יחד עם אחיו במערבו של הירדן, לא זכה שיבנה ביהמ״ק בנחלתו:

**זבחים קב. ד״ה עכשיו הוא כהן ואתה לוי.** וכן בשמות רבה ג:יז איתא: ״מה חרון אף היה שם, שניטלה כהונה ממשה וניתנה לאהרן״. ועיין מה שכתב ידי משה על ויקרא רבה יא:ו ד״ה כל שבעה ימי הסנה: ״וזה שאמר לו ה׳: אל תקרב הלום פירוש לכהונה, וכן מה שא״ל של נעליך מעל רגליך, זה להתאבל על אביו, וכה"ג אינו נוהג אבילות, ובזה גלה לו כי לוקחה הכהונה ממנו״, ע״כ. ולטעמיה היה משה להכיר בדיני כהונה אף קודם מתן תורה. וא״כ אפשר לתת סברא אמאי פסליה הקב״ה למשה מלשמש בכהונה, ע״פ מה דאיתא בסוטה יב. גבי עמרם, דכיון שראה גזירת פרעה הרשע ״עמד וגירש את אשתו וכו׳ אמרה לו בתו אבא קשה גזירתך יותר משל פרעה וכו׳ עמד והחזיר את אשתו וכו׳ ויקח ויחזיר מיבעי ליה וכו׳״. ומסקנא לן מהא דאהרן נולד מנישואין ראשונים של עמרם ויוכבד, ואילו משה רבינו נולד מנישואין שניים. ובן גרושה אינו כהן כי אם חלל, שנאמר: ״ואשה גרושה מאישה לא יקחו״, ולכן משה שהיה בן גרושה פסול מהכהונה, משא״כ אהרן אחיו שלא היה בן גרושה ולפיכך כשר לכהונה היה. אלא שבאמת פירוש זה דחוק מתחילתו, משום שיוכבד דודתו של עמרם הייתה, ואם דנים אבותינו בדיני כהונה אף קודם מתן תורה הלא כתיב: ״ערות אחות אביך לא תגלה״, ואם בן גרושה פסול לכהונה, בן של עריות שעונשן כרת עאכ״ו:

**זבחים קיג. ד״ה ומר סבר לא ירד.** לכאורה תמוהים דבריו של ר׳ יוחנן עד מאוד. שהרי חוזרת התורה כמה וכמה פעמים ע״ז שנמחו כל היקום אשר על פני האדמה, ושלא נשאר אף ברייה בחיים חוץ מנח ומי שהיה איתו בתיבה, ואיך יתכן שבא״י לא ירד שהוא כ״כ בניגוד לפשוטו של מקרא. ואפילו הש״ס רומז בזה לקמן: ״ור״ל סבר כפשטיה״, כפשטיה דקרא ביחזקאל ולא עוד אלא כפשטיה דכל הני קראי במי נח. ולהוציא הקרא מידי פשוטו כל כך קשה אפילו למאן דבעי למידרשיה, ומה ראה ר׳ יוחנן לעקור את הפסוקים ולדרשם בהיפוך גמור. 

ויש להבין ע״פ מה דאיתא בשיר השירים רבה ד:א מהיכן הביאה היונה את העלי זית: ״ר׳ לוי אמר משמטוטי א״י הביאתו, הדא היא דאמרין ברייתא, א״י לא לקת במוי דמבולא״, שסבר כדעת ר׳ יוחנן בשמעתין. ואילו ר״ל סבירא ליה יותר כר׳ טריי דאמר ״שערי גן עדן נפתחו לה ומשם הביאה אותו, ורמז רמזה לנח וכו׳״, שלא תימא שורשי עצי זית עברו את כליית המבול והצליחו אח״כ לגדול ולצמוח שוב עלי זית, דאפילו למ״ד לאחר מ׳ יום התחילו המים לחסר כבר, מ״מ לכל היותר שלח נח את היונה כשמונה חדשים אחרי שהמים הפסיקו לרדת, וכחמשה חדשים אחרי ששבו המים מעל הארץ וישכו המים, וא״א עץ זית להוציא עלים בזמן כ״כ קצר, ומשום דאף בא״י ירדו גשמים מה אני מקיים ״והנה עלה זית טרף בפיה״, אלא על כרחך מגן עדן הביאה אותו. 

עי״ל ממה דכתב הרמב״ן בפירושו על ספר בראשית ד״ה והיה עץ זית וז״ל: ״ואני תמה על מאמרם מגן עדן, א״כ לא ידע נח שקלו המים מעל הארץ כי שם לא נכנסו מי המבול״, ותירץ שם בדוחק, וקושייתו במקומה עומדת. ואפשר שזה בא להושיע את דעת ר׳ יוחנן מהתקפא דלעיל, דהכא בשלמא למ״ד לא ירד בא״י דהואיל והביאה ומסיק נח כי קלו המים מעל הארץ ש״מ מא״י הביאה שלא נשברו ונעקרו שרשי העצים שם, אלא למ״ד ירד בא״י מאי איכא למימר, אלא שמגן עדן הביאה, וברור הוא דעל דעת פשטיה דקרא תירוץ דחוק הוא. ובהכי קמיפלגי ר״י ור״ל, מר סבר כפשטיה לגבי וימח את כל היקום אשר  על פני האדמה ופירש בדוחק מגן עדן הביאה אותו, ומר סבר כפשטיה לגבי וידע נח כי קלו המים מעל הארץ ופירש בדוחק לא ירדו גשמים בא״י: 

**זבחים קיג: ד״ה ועוד עוג מלך הבשן היכא קאי.** עיין חידושינו על נדה סא. ד״ה זה עוג שפלט מדור המבול:

**זבחים קטו: ד״ה לא מתו בניך אלא להקדיש שמו של הקב״ה.** כלומר לא חטאו מחמת עצמם כ״כ אלא משום ״ונקדש בכבודי״. וכן בפסיקתא רבתי מז איתא: ״ובאהרן התאנף ה׳ מאד להשמידו וכו׳ ואין להשמידו אלא עקירת בנים ובנות אלא כיון שהתפלל משה עליו א״ל הקב״ה הואיל שנתפללת עליו ביטלת חצי הגזירה ממנו, ואל אלעזר ואל איתמר הנותרים מלמד שאף הן היו בכלל הגזירה״, ע״ש, משמע נדב ואביהוא מתו בחטאו של אהרן אביהם ולא עבור חטא של עצמם. ולענ״ד לפ״ז אין לפרש ״וידם אהרן״ שתק וקיבל שכר כהכא, אלא שהואיל והוא בעצמו חטא בעגל ולפי הדין היה צריך השמדה לפני המקום, לא היה לו מה להשיב שהיה הוא אשם, וא״כ ״ונקדש בכבודי״ הכי קאמר, משום שרחמתי על אהרן וביטלתי את חצי גזרת כלייתו, ושכביכול ויתרתי על כבודי בזה שלא נקמתי מאהרן ע״ז שעשו פסל לע״ז במקומי אלא מחלתי לו: 

**זבחים קטז: ד״ה איפרא הורמיז אימיה דשבור מלכא.** עיין חידושינו על תענית כד: ד״ה איפרא הורמיז אימיה דשבור מלכא:

**מסכת מנחות**

**מנחות מג. ד״ה שקולה מצוה זו כנגד כל המצות כולן.** עיין חידושינו על סוכה מט: ד״ה בג׳ דברים גדולה גמילות חסדים יותר מן הצדקה: 

**מנחות סד: ד״ה היינו דכתיב מרדכי בלשן.** עיין פירש״י דהוא מרדכי שהיה בימי אחשורוש. ומסייע ליה מהא דא״ל פפונאי לרב מתנה בחולין קלט: ״מרדכי מן התורה מניין״, וא״ל: ״דכתיב מר דרור ומתרגמינן מירא דכיא״, וכשמו כן הוא דבעל לשון הוה, ולמ״ד שמא גרים, הלכך לא היה צריך לשמוע מפי המתורגמן אלא הוה בייל לישני ודריש: 

**מנחות פו: ד״ה שקופין מבפנים ואטומים מבחוץ.** הקשו בזה כל המפרשים, עיין רש״י ומהרש״א ורד״ק על מלכים א׳ ו:ד ד״ה שקופים אטומים שתרגום יונתן פירש להיפך, וכן רלב״ג שם ד״ה ויעש לבית ״אלא כי זה דרך דרש״ ובאמת זה עובד כמה דכתב תרגום יונתן. ועיין חידושי גאונים שהאריך בזה עד מאוד להגן על חז״ל אף מבחינת המציאות. ולענ״ד כל זה מיותר הוא, דמאי שנא היאך מתפשט האור, לא לאורה אני צריך בא לאשמועינן, וכ״ע כשרואים חלונות מקטינות מבפנים ומרחיבות מבחוץ חושבים בשכלם שהם מוציאים את האור לבחוץ כדאיתא בויקרא רבה טו:ב: ״משל למלך וכו׳״. והא דהסתפקו בזה לא נפקא לן מיניה, דאין זה אלא דרך דרש, והדרש בא להכניס מוסר השכל לתוך ראשם וליבם של האנשים, ודיברה האגדה בלשון בני אדם, והעיקר איך שמבינים הרוב את העניין: 

**מנחות צט. ד״ה יישר כחך ששברת.** וא״ת, הא דקאמר ר׳ יוסי במשנה בפרק קמא דמכות: ״לעולם אין נהרגין עד שיהיו שני עדיו מתרין בו,״ ובשמות רבה מג:א איתא: ״אמר משה מוטב נידונין כשוגגין ואל יהיו מזידין״, ואמאי חשש משה שאמר אל יהיו מזידין, והלא גם שני עדים וגם התראה בעינן, ומניין מצינו שהתרו ישראל בשני עדים שראו. וי״ל לענ״ד ע״פ מה דאיתא שמות רבה מו:א: ״אפשר שלא היה משה מאמין בהקב״ה שא״ל כי שחת עמך, אלא הודיע משה דרך ארץ לישראל, אפילו שיהא אדם שומע דבר מן יחידי נאמן, אסור לקבל עדותו לעשות דבר על פיו אם אינו רואה״. דאע״פ דעד אחד נאמן באיסורין, ואין לך עד אחד נאמן יותר מהקב״ה, מ״מ בדיני נפשות דקגזר רחמנא: ״על פי שנים עדים יקום דבר״, שנים ולא אחד, ולא עוד אלא כיון דהתרו בו, ואפילו בעד אחד יחידי שנאמן כהקב״ה, אפילו הכי הלכתא דאין נהרגין. ובאותה שעה כבר קיבלו ישראל התראה מאותו עד נאמן, כדאיתא במכות כד.: ״אנכי ולא יהיה לך מפי הגבורה שמענום״, דהיינו הותרו ישראל בע״ז מהקב״ה קודם שעלה משה למרום, אלא דלעולם אין נהרגין עד שיהיו שני עדיו מתרין בו, ובהר סיני איסור של לא יהיה לך מפי הגבורה שמענום, ואסור לקבל עדותו של עד יחידי נאמן לעשות דבר על פיו, וגם אם התרה בו, הואיל ושני עדים בעינן. ולפיכך כיון שירד משה מן ההר ״ושני לוחות העדות בידו״, אמר מוטב נידונין כשוגגין ואל יהיו מזידין, דעתה שני עדים איכא, אנא וקודשא בריך הוא, ואף התראה מאותם שני עדים איכא, הקב״ה לא יהיה לך כדאמרן, ומשה כדכתיב מיד לאחר עשרת הדברים: ״ויאמר ה׳ אל משה כה תאמר אל בני ישראל וכו׳ לא תעשון אתי אלהי כסף ואלהי זהב לא תעשו לכם״, נמצא אף משה התרה אותם קודם העלתו ההרה, ושני עדים אלו ראו אותם, הקב״ה משום: ״עיני ה׳ משוטטים בכל הארץ״, ומשה משום: ״וירא את העגל ומחולות״, ולכן אמר בליבו דאם אני יורד עם הלוחות, נמצא חייבים כלייה, ולכך שברן: 

**מנחות צט. ד״ה יישר כחך ששברת.** וכן פירש״י על קרא בתרא ד״ה לעיני כל ישראל: ״שנשאו לבו לשבור הלוחות לעיניהם וכו׳ והסכימה דעת הקב״ה לדעתו שנאמר: אשר שברת, יישר כחך ששברת״. ויש לדקדק, דלהכי סיומיה ישראל ע״פ ישראל סבא שקראו המלאך כן מכוח: ״כי שרית אם א-לקים ואם אנשים ותוכל״. ואף משה, דאיתא בשמות רבה מו:ג: ״ראה שבחו של משה, אהרן ושבעים זקנים אחוזים בידיו של משה ולא יכלו לו, ולא אלו בלבד אלא אף רצונו של הקב״ה היה שלא ישברם וכו׳ א״ל הקב״ה הוא יהא שלום באותו היד, שנאמר ולכל היד החזקה״, וכן בירושלמי תענית ד:ה: ״כיון שעשו ישראל אותו מעשה ביקש הקב״ה לחוטפן מידו של משה וגברה ידו של משה וחטפן ממנו, הוא שהכתוב משבחו בסוף ואומר ולכל היד החזקה, יהא שלמא על ידא דגברת על מינא״, שנאבק משה עם אחיו ועם הזקנים ואפילו כביכול עם הקב״ה בכבודו ובעצמו ובסוף ידו הייתה בעליונה ושיבר את הלוחות, הדא הוא דכתיב: ולכל היד החזקה, וכתיב בתריה: לעיני כל ישראל, ששרה עם א-לקים ואם אנשים לנגד עיניהם של העם ויוכל: 

**מנחות צט. ד״ה יישר כחך ששברת.** עיין חידושינו על פסחים פז. ד״ה לוחות נשברו ואותיות פורחות וחידושינו על מכות כב: ד״ה דאילו בספר תורה כתיב ארבעים: 

**מנחות צט: ד״ה שעה שאינה לא מן היום ולא מן הלילה.** עיין תוספות ד״ה לא יהו עליך חובה שתירץ יפה תורה עם דרך ארץ ור׳ ישמעאל לשיטתו. וא״ת קשיא ר׳ ישמעאל אר׳ ישמעאל שאמר לבן דמה צא ובדוק שעה וכו׳, דלפ״ז אין האדם רשאי להפטר מת״ת כל היום וכל הלילה. ואפשר שר׳ ישמעאל לא בא ללמד כלל אלא להוכיח את קרובו להזהר מחטא שמא ירום ליבו ויתגאה ויאמר כמה תורה צברתי וכו׳, שיתעמל ויתאמץ ללמוד תורה תמיד ולעולם תהיה לו כעול למשא, אבל מן הדין יפה תורה עם דרך ארץ: 

**מנחות צט: ד״ה שעה שאינה לא מן היום ולא מן הלילה.** יש לדקדק בזה, בזמנינו נסתפקו גדולי הדורות האחרונים מהו הדין במדינות הצפוניות וכן הדרומיות, שבקיץ ובחורף יום ולילה אינם כ״ד שעות אלא מתארכים יותר ויותר עד שבקצות העולם בקוטב הצפון וכן בקוטב הדרום יש ששה חדשים של אור וששה חדשים של חושך, ואין זריחת ושקיעת השמש ביניהם כלל. וכתב ע״ז התפארת ישראל בפירושו על המשניות בהקדמתו למסכת ברכות וז״ל: ״אולם עיקר ספקתינו הוא רק במדינה צפונית בקיץ שאין שם לילה ממש כלל רק נשף ביוני ויולי, מתי יהיה זמן ק״ש ותפלה וציצית ושבת, ולכאורה יש להסתפק ג״כ במי שקרה לו שיבא בקיץ סמוך להנארדפאל, ששם יש איזה חדשים רצופים בקיץ יום ממש. ורואים החמה מקפת כל האופק סביב מזרח דרום מערב צפון, והאיך יתנהג הישראלי הבא לשם עם הספנים שהולכים לשם לצוד התנינים הגדולים, מתי זמן תפילתו וק״ש שחרית וערבית ומתי ישבות שבתו״, ע״ש באורך איך הוא מתרץ בזה. ודנו בזה עוד מחכמינו הקדושים וחלקם נתנו עצות אחרות, ואין כאן המקום להאריך. 

ועל דרך הדרש אולי אפשר להישען על הדעות היחידות בזה שזמנים הלכתיים ע״פ זריחה ושקיעה קבעינן, וכמה דאיתא בבראשית רבה ו:א: ״אע״פ שעשה ירח למועדים, שמש ידע מבואו, משמש ידע מבואו, אין מונין ללבנה אלא משתשקע החמה״, וא״כ במקום שאין לנו זריחה ושקיעה אין יום ולילה. ועוד שבימינו יש אלו הנקראים אסטרונאוטים שנוסעים מכדור העולם ומגיעים לחלל, אשר אין שם זריחה ושקיעה כלל, אפילו לא כל ששה חדשים, אלא שיצאו לגמרי מגדר הליכת השמש ברקיע. וכל שכן שלגבי יהודי הנמצא בחלל קושיית התפארת ישראל במקומו עומד, מתי יתפלל ק״ש, מתי ישבות שבתו. 

ומצינו פתחון פה לבן דמה כשהוכיח לו ר׳ ישמעאל: ״צא ובדוק שעה שאינה לא מן היום ולא מן הלילה ולמוד בה חכמת יוונית״, שיכול הוא ללכת למדינות הצפוניות ביוני ויולי אשר אין שם לילה ממש כלל רק נשף, דשם אין יום ולילה של כ״ד שעות ולכן י״ל שיצא מהגדרת יום ולילה הלכתיים, וק״ו לאזור הקוטב הצפוני כמו שכתב התפארת ישראל שיש ספנים שהולכים לשם לצוד התנינים הגדולים, וק״ו עאכ״ו שיסע לחלל, דשם בוודאי מצא שעה שאינה לא מן היום ולא מן הלילה, וששם ילמד חכמת יוונית: 

**מנחות קט. ד״ה נזדמן לי זקן אחד.** עיין בפסיקתא רבתי מז כשנכנס כה״ג לקדש הקדשים מלאכי השרת היו בורחים מלפניו וכו׳, וא״כ אותו זקן שנכנס ויצא א״א שהיה מלאך. ובירושלמי יומא ה:ב אמרו בהדיא: ״בעון קומי ר׳ אבהו והא כתיב, וכל אדם לא יהיה באהל מועד בבואו לכפר בקודש עד צאתו, אפילו אותן שכתוב בהן ודמות פניהם פני אדם לא יהיו באהל מועד, א״ל מה אמר לי דהוה בר נש, אני אומר הקב״ה היה״. וכמוהו תמצא ביקרא רבה כא:יב: ״אמר ר׳ אבהו, ומי יאמר שאדם היה, והלוא הקב״ה בכבודו היה נכנס עמו ויוצא עמו״. ותמוה הוא, ומה אני מקיים: ״אין לו דמות הגוף ואינו גוף״ כדברי הפייטן, שהוא מעיקרי אמונתינו הקדושה. והדברים צ״ב. 

ותדע לך שר׳ אבהו מגדולי דורו היה ושמעו הולך בכל הארץ כמי שיודע איך להשיב למינים, ומצינו בספרים הקדושים  שתירץ לכמה וכמה מינים קושייתם, הן בתלמוד בבלי הן בתלמוד ירושלמי, ובמיוחד יצא בחריפות עזה וקשה נגד הכפירה שהיתה בעלייה בחייו, למשל שמות רבה כט:ד דשם איתא בשמו: ״אמר הקב״ה, אני ראשון, שאין לי אב, ואני אחרון, שאין לי אח, ומבלעדי אין אלהים, שאין לי בן״. וכן כדדריש נבואת בלעם הרשע בירושלמי תענית ב:א: ״אמר ר׳ אבהו, אם יאמר לך אדם אל אני, מכזב הוא, בן אדם אני, סופו לתהות בו, שאני עולה לשמים, ההוא אמר ולא יקימנה״, ע״ש. ומסתברא לן לפרש שהיה ר׳ אבהו מן היחידים בדורו שקיבל מחכמים את הנאמנות לדרוש בדברים הללו, שהיה מומחה ובקי להבחין ולדעת בין טוב ורע.

ובאמת דיבר בדמיון בעלמא בשמעתין, דהיינו שנדמה הקב״ה לשמעון הצדיק כדמות של גברא סבא, ואותו דמות היה כבודו של הקב״ה, אבל חס ושלום וחלילה שהקב״ה יתברך, דלית מחשבה תפיסא ביה כלל כידוע, בפועל ממש היה בעצמו במציאות גמורה בתוך הקדש הקדשים בגוף של בן אדם, או שהיה נמצא מלובש בגוף אנושי בעולם העשייה כלל. וכן מצינו בסנהדרין צה: גבי סנחריב דדרש ר׳ אבהו: ״אתא קודשא בריך הוא ואדמי ליה כגברא סבא וכו׳״, ע״ש, אדמי ליה כגברא סבא דייקא. 

וכוותיה במגילה כא.: ״אמר ר׳ אבהו דאמר קרא ואתה פה עמד עמדי, אלמלא מקרא כתוב אי אפשר לאומרו, כביכול אף הקב״ה בעמידה״. כביכול היה עומד אצל משה, כביכול היה זקן אחד, כביכול כגברא סבא בכ׳ הדמיון. ואולי ראו אותו יתברך בחזון או בחלום כמה דמצינו בנביאים, והכי פירש מהרז״ו ויקרא רבה כא:יב ד״ה היה זקן אחד וז״ל: ״כמ״ש בדניאל ז׳ ועתיק יומין יתיב לבושיה כתלג חיור ושער ראשיה כעמר נקי, וכן ראה שמעון הצדיק לבוש לבנים וכו׳״. ותדע לך שכן הוא, והמשכיל בזה יבין: 

**מסכת חולין**

**חולין ה. ד״ה מבי טבחי דאחאב.** תמה הריטב״א ד״ה על פי הדיבור שאני וז״ל: ״למה יתיר לו הקב״ה איסור שלא לצורך, וכי אין לו להקב״ה בשר של היתר לתת לו או מעובדיה או משבעת האלפים״. וראה מה דאיתא ברות רבה פתיחתא ב: ״אמר ר׳ דרוסא ששים רבוא נביאים עמדו להם לישראל בימי אליהו, ר׳ יעקב אמר מאה ועשרים ריבוא״, וסבירא דבשר של היתר שכיחא הוה. ותו קשה, דמויקרא רבה יט:א אשמעינן משולחנו של יהושפט היו מביאין לו. וכן בתנחומא ילמדנו מסעי ח איתא: ״משולחנו של יהושפט לפי שלא היו רוצים אותם העורבים להיכנס לביתו של אחאב להוציא משולחנו כלום לאותו צדיק״. ולכאורה למ״ד משולחנו של יהושפט ניזון אין כאן שום איסור, דהא יהושפט עשה את הישר בעיני ה׳, וא״כ בשמעתין מבי טבחי דאחאב למה לי. ועוד יש לתמוה, מאי עורבים, חד אמר עורבים ממש וחד אמר גברי הוו. הרי בבראשית רבה לג:ה איתא: ״ר׳ יהודה אומר עיר היא בתחום בית שאן ושמה ערבי, ר׳ נחמיה אומר עורבים ממש היו״, וכן במדרשים אחרים מצינו עורבים גברי מעיר שערבי שמה. ואילו מסקינן הכא דעורבים ממש היו ודוחים דברי ר׳ אדא בר מניומי, ומה לי ציפורים מה לי אנשים ומאי נפקא מינה מזה. 

וי״ל דבהכי קמיפלגי, זה שעצר אליהו את השמיים מליתן מטר על פני האדמה וגזר רעב חזק על הארץ, האם עבד כהוגן או לא. שלא אחאב בלבד נענש בגזירתו אלא כל אותו הדור, ואפילו הצדיקים שבו. ואליהו קפדן הוה כדאיתא בסנהדרין קיג., וחשק להעניש אותו רשע בדבר, ואילו שאר ישראל לא חשב בליבו מה תהא עליהם אלא אדרבה, וכדכתיב: ״ואוותר אני לבדי״. 

והנה אחרי שגזר אליהו מיד א״ל הקב״ה: ״לך מזה ופנית לך קדמה והיה מהנחל תשתה ואת העורבים צויתי לכלכלך שם״. ואפשר להבין בתרי אנפיה, שהרי אם עשה כהוגן הסכימה דעתו לדעת המקום, להכי מפרשא להאי קרא, הקב״ה מגן עליו ודואג למזונותיו בחינם. אבל אם לא עשה כהוגן ולא הסכימה דעתו לדעת המקום, להכי מפרשא להאי קרא, הקב״ה מעניש אותו וגוזר עליו ניסיון כדי שיפנים בליבו איך ללמד זכות על עמו ישראל. וכל הדרשות הללו על הבשר והעורבים, אינם אלא משלים ורמזים הם לעניין זה. 

הא כיצד, למ״ד משולחנו של יהושפט הביאו לו בשר, יהושפט צדיק היה ובשרו בשר של היתר היה, ונהנה אליהו משולחנו של מלך כשר ע״פ הדיבור. וציוה לו הקב״ה לברוח להציל אל נפשו מחרב איזבל, ולא לצד עונש האכיל אותו אלא בשכר צדקותו וגבורתו. אבל למ״ד מבי טבחי דאחאב הביאו, משולחנו של אותו רשע שגזר עליו רעב ניזון, להוכיח אליהו בזה שיהיה תלוי באחאב וביתו, לעורר בו רחמים ולהתפלל עבור ישראל. 

וכן העורבים, למ״ד עורבים גברי הוו, דאג הקב״ה שיסופק מזון לאליהו ע״י משרתים, אנשים מוכשרים, כסימן לצדקותו. ואילו למ״ד עורבים ממש הוו, ציפורים טמאים הם, וכדי להודיע לאליהו שכמו שהוא ניזון וניצול ע״י מקור לטומאה ואכזריות, ואפילו הכי ברשעותם וטומאותם יש בהם גם צד של טובה שגמלו לו חסד, לכן עליו גם לגמול חסד על ישראל ולבקש רחמים עליהם. וכן כתב העץ יוסף על בראשית רבה לג:ה ד״ה עתיד צדיק אחד: ״לפיכך הזמין ה׳ פרנסתו ע״י העורבים להורות לו שאף העורב שהוא אכזר נמצא בו צד רחמים לפרנסנו ברעב, לכן יבקש רחמים עליהם לתת להם פליטה ברעב״, ע״כ. 

ונראה לי דמסייע למ״ד מבי טבחי דאחאב ועורבים ממש הוו ממעשה של יונה והקיקיון, שאף יונה היה צריך את חידת שמשון לאנשי תמנה: ״מעז יצא מתוק״, כלומר יש לחפש צד של טוב ברשע ולהאמין בכוח התשובה, ורוב העולם אינם צדיקים גמורים או רשעים גמורים אלא בינונים בעלמא, ואילו יונה בקנאותו היה לו קשה להכיר בזה, ולכן הצמיח לו הקב״ה קיקיון עד ששמח שמחה גדולה ממנו, ומיד: ״וימן א-לקים רוח קדים חרישית ותך את הקיקיון וייבש״, וכל זה ללמד לו ״ואני לא אחוס על נינוה וכו׳״. וכן אליהו, הביא לו הקב״ה בשר מבית של ע״ז ע״י ציפורים טמאים להורות לו ואני לא אחוס על ישראל. וכן בתדבא״ר כט: ״כשם שהקב״ה וכו׳ רחמיו על ישראל בכל מקומות מושבותם, כן יהא אדם רחמן על ישראל״, ע״כ. 

ובפסיקתא זוטרתא על בראשית ח:ז מקיש עורבים דאליהו לעורב דנח, שבשעה שנח שלח את העורב לראות האם יבשה הארץ ממי המבול וז״ל: ״א״ל נח מה צורך לעולם בך, לא לאכילה ולא לקרבן, א״ל הקב״ה קבלהו עד יבושת המים עתיד צדיק אחד לעמוד ולייבש העולם ואני מצריכו אליו״. ומסייע למ״ד עורבים ממש הוו, דאותו עורב בעת המבול עורב ממש הוה, שכל האנשים ביבשה מתו ״וישאר אך נח ואשר איתו בתיבה״, אבל על דרך הדרש בא לאשמועינן שהעורב שהוא ציפור אכזרי וטמא, ולכן א״ל נח מה צורך לעולם בך, ולימדו הקב״ה גם דמעז יצא מתוק, העורב יכול גם לגמול חסדים בעת הצורך. וגם נח היה צריך להכיר בזה ולהעמיק אל ליבו מידת הרחמים, שעליו להתחיל את עולם החרוב והיבש ממקום של חסד ורחמים, שהעולם מתחלתו לא נברא אלא בחסד שנאמר: ״כי אמרתי עולם חסד יבנה״. וכן העורבים אצל אליהו, בזמן שהארץ חרב ויבש, הביאו לו בשר מבי טבחי דאחאב מלא טומאת ע״ז כדי לעורר בו מידת הרחמים: 

**חולין ו: ד״ה מקום הניחו לו אבותיו להתגדר בו.** דחיקא מה שהקשו בפירש״י ד״ה מקום הניחו, עיין מהרש״א ועץ יוסף. ויש להקשות על רבי, ולימא החלו בנ״י להקטיר לנחש רק לאחר מות אסא ויהושפט, ולמה לידחק כולי האי ולתרץ מקום הניחו לו אבותיו להתגדר בו. וי״ל מדכתיב: ״כי עד הימים ההמה היו בנ״י מקטרים לו״, הא מימי קדם היו מקטרים לו, ואפילו מיד לאחר משה עצמו במשמע. אבל אינו כן שאפשר להשיב, צא וחשוב ממות יהושפט עד תחילת מלכות חזקיהו קס״ח שנה, ויקוים בזה ״עד הימים ההם״, דהלא כמה וכמה דורות כבר עברו מאז. ואפילו אפשר לדרוש שהתחילו בנ״י להקטיר לנחש בימי יהורם בנו של יהושפט, שעשה הרע בעיני ה׳ ושלח לו מכתב מאליהו הנביא כדכתיב בדברי ימים ב׳: ״תחת אשר לא הלכת בדרכי יהושפט אביך ובדרכי אסא מלך יהודה״, מאי ״אשר לא הלכך״, שבימיו התחילו בנ״ להקטיר לנחושתן, וא״כ הדרא קושטא לדוכתא, למה לידחק כולי האי ולתרץ מקום הניחו לו אבותיו וכו׳. וברור שרבי אינו בא אלא ללמד זכות על מעשיו שהתיר את בית שאן כולה, וצ״ב:

**חולין ז. ד״ה גדולים צדיקים במיתתן יותר מבחייהן.** עיין חידושינו על סנהדרין מז. ד״ה מנין שאין קוברין רשע אצל צדיק על מה שהוספנו בדברי הרי״ף כאן ד״ה גדולים צדיקים במיתתן:

**חולין ז. ד״ה גדולים צדיקים במיתתן יותר מבחייהן.** נראה לענ״ד דעי״ל בזה עוד פלוגתא דמדרשי אגדה אם עשו נקבר במערת המכפלה אם לאו. איתא בשמות רבה לא:יז: ״בשעה שמת יצחק באו יעקב ועשו וחלקו את הכל, אמר יעקב רשע זה עתיד הוא להכנס הוא ובניו למערת המכפלה ויהא לו חלק ודירה עם הצדיקים הקבורים בתוכה, מיד עמד ונטל את כל הממון שהיה בידו ועשה אותו כרי וכו׳״, שקנה יעקב את חלקת עשו בכרי של דינרין שנתן לעשו אחיו, ע״ש. וממאי חשש ליה ליעקב לתת לעשו להכנס עם הצדיקים הקבורים בתוכה, אלא משום שאין קוברים רשע אצל צדיק כדאמר ר׳ אחא בר חנינא שלמדים מהאיש שהשליכו בקבר אלישע שהיה רשע ורק קם על רגליו ולא הלך אל ביתו. וכן יעקב אבינו לא רצה שעשו יקבר אצל אברהם ויצחק שהם צדיקים היו ועשו רשע היה, ולפיכך נטל את כל הממון שהיה בידו וקנה את חלקו. אבל בפדר״א לט איתא חושים בן דן: ״שלף את חרבו והתיז את ראשו של עשו, ונכנס הראש לתוך מערת המכפלה וכו׳, מה עשה יצחק, אחז בראשו של עשו והיה מתפלל לפני הקב״ה ואמר לפניו, רבון כל העולמים יחן רשע בל למד צדק וכו׳״. ולפ״ז ראשו של עשו הרשע היה יושב בחיקו של יצחק הצדיק, ומזה שיצחק אחז בראשו באהבה והתפלל עליו, אין ש״מ מהכא שאין קוברים רשע אצל צדיק. 

ויש לדקדק במדרש זו דווקא, לאפוקי ממה דאיתא בסוטה יג.: ״שקל קולפא מחייה ארישיה נתרן עיניה ונפלו אכרעא דיעקב פתחינהו יעקב לעיניה ואחייך״, דמהתם אין ראייה כ״כ, שהרי יעקב בקברו עוד לא היה מונח באותה שעה, ועוד רק עיניה דעשו נפלו, ועוד שחייך יעקב ״כי חזה נקם פעמיו״ כדאיתא שם, משא״כ בפדר״א יצחק כבר היה מונח כ״ז שנין באותה שעה, ועוד קיבל ראשו של עשו שהוא נחשב כמת ומטמא, ועוד שקיבל אותו באהבה ביקש עליו רחמים. 

ועתה אזלי פלוגתא דידן כפלוגתא דלעיל. למ״ד יעקב חשש לקנות חלקו של עשו במערת המכפלה, אין קוברין רשע אצל צדיק קסבר, וכר׳ אחא בר חנינא מניין מאלישע שהחיה רשע וכפירש״י אותו נביא השקר היה. ולמ״ד ראשו של עשו גלגל ונכנס לתוך חיקו של יצחק שקיבלו באהבה והתפלל עליו, כר׳ פפא קסבר ודילמא לאיקיומא ביה ברכתא דאליהו, ולאו ש״מ אין קוברין רשע אצל צדיק, וי״ל אלישע החיה שלום בן תקוה שהיה גדול הדור ועושה צקדות בכל יום. ולפ״ז גם יפה אמר פדר״א שאזל לטעמייהו בתרי הני פלוגתייהו, אותו הנקבר שלום בן תקוה היה, וגם ראשו של עשו היה בחיקו של יצחק, ושניהם מכוח שאלת ר׳ פפא ודילמא לאיקיומא ביה ברכתא דאליהו ואין בידינו אין קוברין רשע אצל צדיק מהכי: 

**חולין נז: ד״ה איזיל איחזי אי ודאי הוא דלית להו מלכא.** יש לשאול, ר׳ שמעון בן חלפתא עסקן בדברים היה מאי היא, בשביל זה שבדק בנמלים מיתקרי לאדם עסקן. ועוד יש לדקדק, מה שדכתיב: ״אין לה קצין שוטר ומושל תכין בקיץ לחמה״, ואמאי נקט ר׳ שמעון בן חלפתא מלכא דווקא דלא חד מנייהו, הא אפשר דלית להו מלכא אבל קצין אית להו. ועוד צריכים להבין ממה דאיתא בדברים רבה ה:ב: ״אמר ר׳ שמעון בן חלפתא מעשה בנמלה אחת שהפילה חיטה אחת, והיו כלן באות ומריחות בה, ולא הייתה אחת מהן נוטלת אותה, באה אותה שהיתה שלה ונטלה אותה, ראה חכמה שיש בה״. ולכאורה הלא הדברים סותרים קצת, דאם חכמה יש בה שלא היתה אחת מהן נוטלת חיטה אחת שהפילה, אמאי הכא נפלו עליה וקטליה אותו דעל ואמר להו נפל טולא, ואיזה חכמה יש בזה. 

וי״ל על דרך מה דאיתא בבבא מציעא פג: ״ר׳ שמעון בן חלפתא בעל בשר הוה, יומא חד הוה חמימא ליה הוה סליק ויתיב אשינא דטורא, א״ל לברתיה בתי הניפי עלי במניפא ואני אתן לך ככרין דנרד, אדהכי נשבא זיקא אמר כמה ככרין דנרד למרי דיכי״. ומשמע מזה שר׳ שמעון בן חלפתא היה מחפש פליטה מייסורים, ושיבח את הקב״ה על זה שהחיה אותו בפליטה גדולה. ומסייע ליה ממה דאיתא בתדבא״ר יח: ״משלו משל למה״ד למלך שהיה מהלך בדרך במדבר ובנו עמו, כיון שהגיע לחמה עמד אביו מצד רוחה של חמה ועושה צל לבנו כדי שלא יגיע לו חמה ושרב, וכן עושה הקב״ה לישראל, שנאמר: ״ה׳ שומרך ה׳ צלך על יד ימינך״, ע״כ.

ולפ״ז י״ל דהכי פירושו, דרך משל וצחות דיבר הש״ס, ונקט ״לית להו מלכא״ דווקא ולא קצין או שוטר או מושל ככתוב במשלי, מפני שאין מלכא בעולה״ז אלא הקב״ה, ורצה ר׳ שמעון בן חלפתא לראות מה יעשו הנמלים, דהיינו, להבין אם ישראל מכירים במלכם בעת חמה ושרב, שהוא משל לצער ויסורים. וכן מצינו במסה ומריבה: ״ויצמא שם העם למים״, שסבלו מגבורת החמה במדבר, וכתיב: ״ועל נסותם את ה׳ לאמר היש ה׳ בקרבנו אם אין״, שלא הכירו בהקב״ה וביכולתו לתת פליטה גדולה מהחמה אלא רבו איתו. 

ולכן ר׳ שמעון בן חלפתא ״עסקן בדברים היה״, על דרך הדרש, באיזה דברים היה מתעסק, ב״אלה הדברים״ שהוכיח משה את ישראל בתחילת ספר דברים, כפירש״י שם, וכדאיתא בספרי דברים א׳: ״במדבר, זה הכלל על כל מה שעשו במדבר״. והיה ר׳ שמעון בן חלפתא מתעסק באותם דברים של תוכחה, אלא שרצה הוא ללמד זכות על ישראל. ולכן נקט הש״ס מעשה עם בתו, ללמד שבעת חמה ושרב, יש להכיר במירי דיכי, להודות לו ולשבחו ע״ז שהוא נותן לישראל פליטה מצרותם, ורק צריכים הם להפנות אליו לצעוק אליו ב״רוח נשברה ולב נדכה״, שאז מובטח ד״א-לקים לא תבזה״. ולזה אמר להם ר׳ שמעון בן חלפתא: ״זאת עשו וחיו את הא-לקים אני ירא״, אם בעת החמה תכירו דאית להו מלכא, כמו שאני הודעתי למירי דיכי, אז תהיה לכם פליטה גדולה, ואם לא, לא. 

וא״כ בסוף עיסוקו קא משמע ליה לר׳ שמעון בן חלפתא שלית להו מלכא, ולמרות חכמה יש בהם, שיש להם את היכולת להאמין דאית להו מלכא, אלא שישראל תמיד שבים לתרבותם הרעה. וזהו ״נפלו עליה וקטליה אותו דעל ואמר להו נפל טולא״, שיש צדיקים אשר מזהירים לדורם לחזור בתשובה, כמשה ואליהו וירמיהו וכיוצא בהם, שמבשרים נפל טולא ממירי דיכי, כדי להכניס את ישראל תחת כנפי השכינה, אבל אין תשועת עולמים מדברי נביאיהם, ולא עוד אלא שנופלים עליהם להרגם, כמה שאמר משה במסה ומריבה: ״עוד מעט וסקלוני״, וכן באליהו וירמיהו שניסו להרגם כמה פעמים, ובנביאים כמו אוריהו בן שמעיהו וזכריה בן יהוידע שהצליחו להרגם. 

ועתה יובן הא דקמתקיף ליה ר׳ אחא בריה דרבא מספר שופטים: ״בימים ההם אין מלך בישראל איש הישר בעיניו יעשה״,  שזהו דרך העולם, יש תקופות של ״ויאמינו בה׳ ובמשה עבדו״, ״ויעבד ישראל את ה׳ כל ימי יהושע״, ויש תקופות של ״היש ה׳ בקרבנו אם אין״, ״בימים ההם אין מלך בישראל איש הישר בעיניו יעשה״. ופעמים כשזורח החמה ועת של צרה בא לישראל, מכבדים את ליבם ולא חוזרים אליו וחובבים דלית להו מלכא, ופעמים חוזרים אליו בלב שלם ומכירים דאית להו מלכא. אבל מ״מ עדיין יש לר׳ שמעון בן חלפתא וצדיקים כמוהו ללמד זכות עליהם ולהיות עסקן בדברים, בין אם ישמעו לו בין אם לא, ולבשר נפל טולא, כדי להחזיר את העם מתחת לצילו של אביהם שבשמיים: 

**חולין ס. ד״ה קרניו קודמות לפרסותיו.** עיין חידושינו על עבודה זרה ח. ד״ה שקרניו קודמין לפרסותיו:

**חולין ס: ד״ה על שמיעטתי את הירח.** עיין חידושינו על שבועות ט. ד״ה על שמיעטתי את הירח:

**חולין סג: ד״ה לעולם ישנה אדם לתלמידו דרך קצרה.** עיין מהרש״א על פסחים ג. ד״ה אשר איננה טהורה. וקשה קצת דבריו, דהא דילפינן מבבא בתרא ומהכא חד עניין הוא דלעולם לדבר בלשון נקי, בין לבהמות בין לאדם, וחד קרא סגי לי בזה. ועוד אפילו את״ל דתרי ענייני נינהו, מי אמר דאין למסיק תרי דברי אדגתא מחד קרא דצריכי למסיק מתרי קראי. וצ״ע: 

**חולין פד: ד״ה מי שהניח לו אביו מעות הרבה ורוצה לאבדן.** עיין חידושינו על בבא מציעא כט: ד״ה מי שהניח לו אביו מעות הרבה ורוצה לאבדן:

**חולין פט. ד״ה מי שמשים עצמו כמי שאינו.** וכוותיה בבראשית רבה א:יב: ״וענתך תרבני וכו׳ משברא צרכי עולמו אח״כ מזכיר שמו, בראשית ברא, ואח״כ א-לקים״, שאין העולם נברא אלא בשביל הקב״ה ששם את עצמו כביכול כמי שאינו בשעת הבריאה, וכן אינו מתקיים אלא בשביל אותם שהולכים בדרכיו, מה הוא ענוותן אפ אתה ענוותן, דהיינו שמשים עצמו כמי שאינו: 

**חולין צא. ד״ה פרע להן בית השחיטה.** עיין פירוש העיון יעקב בזה, ולי נראים דבריו נכונים עד מאוד. ודומה לזה מה דאיתא בבראשית רבה ק:ח שבדרך לקבור את יעקב בא״י: ״הלך והציץ באותו הבור״, והוסיף תנחומא ילמדנו ויחי יז שבירך: ״ברוך המקום שעשה לי נס במקום הזה״. וכל זה שישימו האחים על ליבם את מה שעשו לו ויתביישו. וזה שבירך לה׳ שם, שילמדו איך להכיר בטוב שה׳ נתן להם ואיך שכל מה שאירע בעולם רק לפי רצונו יתברך: 

**חולין צא: ד״ה קפצה ליה ארעא.** וברות רבה ז:ז איתא גבי פלוני אלמוני: ״ואפילו היה בסוף העולם הטיסו הקב״ה והביאו לשם״, ומה בין זה לקפיצת הדרך. ובבראשית רבה נט:יא דרשו שאברהם ואליעזר ויעקב ואבישי בן צרויה קפצא להו ארעא, ובאבישי בן צרויה הוסיפו ואמרו שם: ״אפילו היה בסוף העולם הטיסו הקב״ה והביאו בהרף עין״. ויש לדקדק, מי שהוא צדיק גמור ונמצא במצוקה לקראת דרך ארוכה, זוכה לקפיצת הארץ, משום שצדיק יסוד עולם וכל העולם לא מתקיים אלא בזכות הצדיקים, ולכן ראוי לנס גדול כזה. אבל מי שהוא לא צדיק, אלא שנדרש להציל צדיק גודל ולעזור לו, מוכן הקב״ה כביכול לעשות לו נס קטן להטיסו בהרף עין ולהביאו אצל הצדיק כדי לעזור לו, ולכן הוא זוכה לנס שיטוס מקצה העולם עד קצה העולם, אבל הואיל וזה בשביל מי שגדול ממנו ואין לו זכויות בפני עצמו, לפיכך לא קפצא ליה ארעא. ולכן אברהם יעקב ואליעזר, שכולם היו צדיקים מצד עצמם, זכו לקפיצת הארץ, ואילו פלוני אלמוני שהיה בן אדם בינוני, ונאלץ להתיר את בועז הצדיק להינשא את רות, לא זכה לקפיצת הארץ אבל כן להטיסו בעת הצורך בשביל אחר שגדול ממנו. 

ולפ״ז שפיר דאבישי בן צרויה נאמר עליו קפיצת הארץ והטסה בהרף עין, שהיה הוא צדיק מצד עצמו כדאיתא בסנהדרין צה: ״אמר אבישי שם אוקמיה לדוד בין שמיא לארעא״, ומזה זכה לקפיצת הארץ, ועוד זה שהלך להציל את דוד מישבי בנוב, גם בזכותו של אחר שהיה גדול ממנו היה הקב״ה מוכן להטיסו. ואילו יעקב קפצא ליה ארעא מצד צדקותו, אבל הואיל ולא היה הולך להציל מישהו אחר שגדול ממנו, לא נאמר לגביה הטסה. וכן אליעזר. ואל תיקשי לך, והלא אברהם הלך להציל את לוט, ואמאי נאמר לגביה קפיצת הארץ ולא הטסה, די״ל קפצא ליה ארעא מצד עצמו שהיה צדיק, ואילו לוט היה גרוע ממנו, ובזיון הוא להטיס מעליותא משום גריעותא. ואילו באבישי איונ בזיון להטיס מעליותא משום מעליותא טפי.

ואולי על זה פליגו במדרש שוחר טוב ק״י וז״ל: ״כשבא לרדוף אחריהם נקפצה לו הארץ לפניו. וי״א שלשה מילין היתה פסיעתו של אברהם וי״א שנים אבל כשבא לא קפצה לפניו הארץ״. דלכ״ע אינו נכון היה להטיסו משום שבזיון הוא להטיס מעליותא משום גריעותא. ולמ״ד נקפצה לו הארץ, עדיין מזכות עצמו שהיה צדיק יסוד עולם כן נקפצה לו, אע״פ שהיה הולך להציל מי שגרוע ממנו. ואליו למ״ד לא נקפצה לו הארץ, אפילו אברהם אבינו לא יזכה לנס כזה משום הבזיון. וכן בסנהדרין צה: שלושה קפצא ליה ארעא אליעזר יעקב ואבישי ואילו אברהם ליתא: 

**חולין קי. ד״ה מצות עשה שמתן שכרה בצדה.** עיין חידושינו לקמן חולין קמב. ד״ה למען יאריכון ימיך בעולם שכולו ארוך:

**חולין קכז. ד״ה אילמלי עולות ביבשה מיד מתות.** בתנחומא ילמדנו וישב ג איתא בשם ר׳ שמעון בן יוחאי, והוא גם מוסיף בז״ל: ״יונה ירד לים וחיה וכו׳ והדג עלה ליבשה וחיה״. שהם יוצאי דופן מן הכלל. וא״ת, מה ראה ר׳ שמעון בן יוחאי בזה להוסיף. ולי מסתברא שר׳ עקיבא שמשבח את הקב״ה על שלמות הבריאה ושכל העולם נברא בחכמה בינה ודעת וש״זה לעומת זה עשה הא-לקים״, כל זה יכול להעלות לאדם חשש למינות, שאין הבורא משגיח מן החלונות ומתערב בבריאתו, אלא שהעולם במקומו עומד בלעדיו חס ושלום. לכן בא ר׳ שמעון בן יוחאי לאשמועינן דאין הכי נמי טוב להודות לה על מעשיו המפוארים בעולם הטבע, אבל שגם הוסיף יונה בים והדג ביבשה, שהלכו כנגד חוקי הטבע, ולא עוד אלא שאותו דג ממונה היה מששת ימי בראשית כדברי ר׳ טרפון בפדר״א י, ללמדנו שהקב״ה עושה ניסים למעלה מן הטבע ומתערב בעולמו, וזה עלינו להכיר ולשבח: 

**חולין קלט: ד״ה משה מן התורה מניין.** כל המפרשים תמהו ע״ז, ולמה לר׳ מתנה לאהדורי להו, והא כתיב: ״אל תען כסיל כאולתו״, ואין אול יותר מזה, דהא משה רבינו בכל פרשה בתורה כולה נמצא, שמשעה שנולד משה אין סדר שלא הוזכר בה, ועיין בעל הטורים על שמות ד״ה ואתה תצוה שהרחיב בזה. ותו קשה, וכי מה עניין מצא קן בראשו של אדם דהא מן התורה מניין, ואת״ל הואיל ושאלו פפונאי לר׳ מתנה בשילוח הקן גם כתבו הש״ס שאר שאלות פפונאי, עדיין קשה, דבאמת ברוב המקומות בש״ס שמביאים לימוד בשם איזשהו תנא או אמורא ואז גם מביאים שאר הלימודים של אותו רב, מ״מ יש קשר וחיבור בין הלימודים, משא״כ הכא דלכאורה אין שום קשר חיבור ביניהם. וצועק כל הלימוד הזה דרשני.

ועיין מה שכתב הענף יוסף ד״ה מצא קן בראשו של אדם, ופירוש מעליא הוא, ולי מסתברא שדבריו פשטא דמיליה הם. דהא קשאלו מצא קן בראשו של אדם, שכוונתם היא, האם הנפש עיקר והגוף טפל, ויפח באפיו נשמת חיים ותרגומו רוח ממללא, כלומר הולכים אחר השכל והרוח ועיקר האדם הוא בשמיים, או דילמא הגוף עיקר והנפש טפל, מעפר באת ואל עפר תשוב, כלומר הולכים אחר החומר והגולם ועיקר האדם הוא בארץ. וא״ל ״ואדמה על ראשו״, שהאדם מושרש בעולם הגשמי, ואע״פ שיש לו נשמה טהורה עכ״פ אל עפר תשוב. 

ויש להוסיף, כששאלו משה מן התורה מניין, דשומע אני אדם הדיוט דכתיב: ״מה אנוש כי תזכרנו״, אבל משה רבינו שהוא איש הא-לקים, ושעליו נאמר: ״זה משה, שנ׳ בו: ותחסרהו מעט מא-לקים וכבוד והדר תעטרהו״ כדאיתא בתנחומא ילמדנו ויקרא ג:א ובאבות דרבי נתן ב:ג ובנדרים לח. ועוד כמה דוכתי באגדות, אימא לא, או דילמא אף משה עיקרו באדמה. והשיב להם ר׳ מתנה: ״בשגם הוא בשר״, בשגם זה משה כפירש״י, משה הוא בשר והיו ימיו ק״כ שנה. וכוונתו בזה, דאף משה שהוא אב הנביאים ובכל ביתי נאמן הוא, מ״מ אדם הוא ולא ק-ל, בן אדם הוא שעשוי מבשר ודם שמת וחזר לעפרו, ולית לן מה דיש אצל הגוים, הן בן אדם הן אלוה, אלא דמשה שהגיע עד למרום ועשה ניסים ונפלאות, אפילו הכי נח נפשיה כשאר בני אדם. וזהו משה מן התורה מניין. 

והואיל ושאלו על האדם הבינוני, שהוא ״אדמה על ראשו״, ושאלו על הצדיק הגמור, שאף הוא ״בשגם הוא בשר״, תמהו רשע גמור מהו, שכלו טפל לגופו ניחא, אלא האם קיים שכלו בכלל, שמא אין לו מקום לתשובה בכלל. ולכן שאלו המן מן התורה מניין, הלא אין רשע גמור יותר מהמן שביקש להרוג ולהשמיד את כל היהודים, האם יש לו מקום לחזור ולתקן את דרכו ואת מעשיו, או דילמא בן אדם כזה זה אין שום תיקון. והשיב להם ר׳ מתנה, ״המן העץ״. וכוונתו בזה, דאף כאן לית לן מה דיש אצל הגוים שהם מאמינים ברשעים שאין להם תיקון וחיי עולמם בגיהנם הואיל וככה הוגדר גורלם, ואלא אנו מאמינים דלכל אדם בכל עת יש בידו את הכל לחזור בתשובה שלימה, ואפילו איש צר ואויב המן הרע הזה, שחיק עצמותיו, אפילו כזה אין שערי תשובה ננעלו בפניו. וכמאמר ר׳ שמעון בר יוחאי בקידושין מ: ״אפילו צדיק גמור כל ימיו ומרד באחרונה, איבד את הראשונות וכו׳ ואפילו רשע גמור כל ימיו ועשה תשובה באחרונה, אין מזכירים לו שוב רשעו וכו׳.״ ולפיכך רמז להם בזה הקיש המן לעץ הדעת טוב ורע, דכל אדם יכול להבחין בין טוב לרע, ובכל זמן ובכל עת צדיק יכול ליפול ורשע יכול לחזור בתשובה, וכמו עץ גבוה, הרשות בידו, שבנה עץ גבוה חמשים אמה, והיה בו את היכולת לדעת את הטוב ולעלות גבוה בשכלו ולעלות מעלה כמו עץ, או להמשיך בדרכו הרעה ולבסוף להתלות נבלתו. אבל הרשות נתונה לכל אדם ואדם, ואפילו רשעים גמורים. וזהו המן מן התורה מניין.

ואז הוסיפו ושאלו אסתר מן התורה מניין. ושאלו ע״פ מה דאיתא בסנהדרין עד: בשם אביי ״אסתר קרקע עולם היתה״, שעשתה את עצמה קרקע, דהיינו אדמה, שכולה אדמה היתה, בלי שום שכליות כלל, שכיבה את שכלותה לגמרי ועשתה את כל כוחה ועיקרה כאדמה מוחלטת, ואולי בזה אימא לא. והשיב להם ר׳ מתנה: ״ואנכי הסתר אסתיר״. וכוותנו בזה דאסתר עשתה את עצמה קרקע עולם בהיתר כדי ליצול את נפשה, כדמסיק התם, ומותר לאדם להציל את נפשו דרך קרקע עולם, ובזה מבטיח הקב״ה שהנפש שבא מלמעלה שם, אע״פ שזה מוסתר מתחת לאדמה כביכול, מ״מ אנכי, הקב״ה בכבודו ובעצמו במקומות הכי נמוכים ובמצבים הכי קשים, ומשם גם יש לנו את הכח לעלות אפילו במצב של קרקע עולם. וזהו אסתר מן התורה מניין.

וזה שבסוף שאלו פפונאי גם על מרדכי מן התורה מניין, והשיב להם ר׳ מתנה: ״מר דרור ומתרגמינן מירא דכיא״, אולי כוונתו בזה הוא שוב לעניין מה דהזהיר משה רבינו: ״ראה נתתי לפניך היום את החיים ואת הטוב ואת המות ואת הרע״, שיש לכל אדם, אע״פ דאפילו צדיק גמור כמשה עצמו, ״אדמה על ראשו״, מ״מ יש לו לבחור בחיים ובטוב, וזהו שמן המשחה, שנבחר העם היהודי כולו שנאמר: ״ממלכת כהנים וגוי קדוש״, שכולנו נבחרו בשמן המשחה כמו כהנים לבחור בטוב, הוי: ״מר דרור ומתרגמינן מירא דכיא״:

**חולין קמב. ד״ה למען יאריכון ימיך בעולם שכולו ארוך.** כל המדרשים תמהו במצוות שילוח הקן כמה תמיהות. הראשון, מהו בכלל טעם מצוה זו. והשני, אמאי נקט רחמנא ציפור דווקא ולא עוף דשכיחא טפי. והשלישי, מאי קמ״ל דשכר שילוח הקן אריכות ימים אע״פ שהיא מצוה קלה, וכיבוד אב ואם שהיא מצווה קשה וחמורה שכרה גם אריכות ימים. והרביעי, שכר אריכות ימים מהו, האם ימי עולם הזה במשמע או דילמא משהו אחר. והחמישי, מפני מה נצטוה מצוה זו במשנה תורה דווקא, משא״כ רוב המצוות האמורות במשנה תורה שנמצאים בחומשים אחרים. 

ועמדו בעלי ההלכה והאגדה על רגליהם לתרץ. הראשון, כמה איתא בויקרא רבה כז:יא: ״יודע צדיק נפש בהמתו זה הקב״ה״, שטעמו הוא להשריש בתוכנו מידת הרחמים על בריותיו של הקב״ה, וכן מצינו במצוות אחרות כ״אותו ואת בנו לא תשחטו ביום אחד״, ״לא תבשל גדי בחלב אמו״, וכו׳. ורבינו בחיי על דברים כב:ז ד״ה שלח תשלח את האם בשם תיקוני זוהר כג. מביא טעם אחר וז״ל: ״מתוך צערה הגדול, השר הממונה על העופות מבקש רחמים מהקב״ה, ואז הקב״ה שכתוב בו ורחמיו על כל מעשיו ממשיך שפע הרחמים על כל המצטערים והצריכים רחמים״. וטעמא דידיה אדרבה, שאנו מצווים במידת אכזריות מול האם ציפור, כדי להרבות שפע מידת הרחמים בשאר העולם. 

והשני, לאשמעינן כדאיתא בחולין קלט: ״עוף טמא פטור מלשלח, מנה״מ וכו׳ ציפור טהור אשכחן דאיקרי ציפור טמא לא אשכחן דאיקרי ציפור״, ע״כ, לכן נקט ציפור דווקא. והשלישי, כדאיתא בתנחומא ילמדנו כי תצא ב איתא: ״ומה שכר שילוח הקן שכרה אריכת ימים, שכר מצוות שיש בהן חסרון וטרח והחיית נפשו עאכ״ו״. ובדברים רבה ו:ב השוו שילוח הקן לכיבוד אב ואם: ״שלא תהא אומר הואיל והמצוה הזו גדולה אני עושה אותה ששכרה מרובה, והואיל וזו מצוה קלה איני עושה אותה״. והרביעי, כדאמרן, למעו יאריכון ימיך, בעולם שכולו ארוך, שמי שמקיים מצות שילוח הקן יש לו חלק לעולם הבא. ואילו הקושיא החמישי, יגעתי ולא מצאתי בכל מאמרות חז״ל מי דאיבעיא להו בזה.

ובאמת יש כאן יסוד עצום וגדול, והסיר ה׳ יתברך את העשן מעיני. דיש ליישב את כל הקושיות בבת אחת על דרך הדרש, ופירוש מעליא ונפלא הוא. דע לך, מצות שילוח הקן הוא רמז ומשל שדיבר משה רבינו דרך צחות לבנ״י בעת כניסתם לארץ בסוף חייו, כדי להזהירם ולמסור להם עצה טובה, ממה שלמד בעצמו מחייו האישיים ואיפה שנכשל לו.

כיצד, בשעה שבא יתרו אל משה הביא את משפחתו עמו, שנאמר: ״ויקח יתרו חתן משה את ציפורה אשת משה אחר שילוחיה ואת שני בניה״. ולענ״ד בשילוח קנו של משה עסקינן, שנשלחו ציפורה ובניה ממנו, ולא לקח לעצמו לא אותה ולא בניה, דהיינו גרשום ואליעזר. ולא פירש לנו הכתוב מתי שלחם, ופליגו ביה המדרשים. במכילתא דר׳ ישמעאל שמות יח:ב איתא: ״ר׳ יהושע אומר שנפטרה ממנו בגט, ר׳ אלעזר המודעי אומר שנפטרה ממנו במאמר״, וכשיצא משה ממדין למצרים פגשו אהרן בדרך וא״ל: ״על הראשונים אנו מצטערים ועכשיו נצטער גם באלו, באותה שעה אמר משה לציפורה, לכי לבית אביך, הלכה לבית אביה ונטלה שני בניה״. וטעמא שילוחיה מידת הרחמים, שלא רצה משה שאשתו ובניו ושאר העם יסבלו עוד מסבלות מצרים, וכמו שא״ל אהרן אחיו. ואילו בשמות רבה ה:יט איתא דבשעה שגזר פרעה על ישראל אינני נותן לכם תבן וז״ל: ״כיון שגזר כן הלך משה למדין ועשה ששה חדשים ואהרן היה יושב במצרים, ואותה שעה החזיר משה אשתו ובניו למדין״, ע״כ. וטעמא שילוחיה לאו שריחם עליה ועל בניו ועל העם, שהרי לפ״ז כבר ירדו ציפורה ובניו וראו את סבלות ישראל במצרים ואיך הרע להם בזה שבחר פרעה למרר את חייהם עוד יותר. 

ובזה יש לדקדק ולתרץ בתמיהה ראשונה, מהו טעם מצות שילוח הקן, דעל דרך הדרש הוא רמז לשליחת צפורה ובניה מקנו של משה, וא״כ פלוגתא טעם המצוה היינו פלוגתא טעם שליחת ציפורה ובניה. למ״ד טעמא שילוח הקן כדי להשריש בתוכנו מידת הרחמים, אזיל למ״ד שלח משה את ציפורה בעצת אהרן כדי שלא יצטערו במצרים שהוא גם ממקום של רחמים. ולמ״ד אדרבה טעמא שילוח הקן להתנהג אפילו באכזריות כלפי האם ציפור, אזיל למ״ד שלח משה את ציפורה לאחר שחזר למדין לששה חדשים ולא ירדו איתו שוב למצרים, דלאו ממקום של רחמים עשה כן אלא ממקום של בושת וצער. 

וי״ל בתמיהה שנייה, אמאי נקט ציפור דווקא ולא עוף, אתיא ציפור ציפור, מה כאן ציפור שנאמר: ״כי יקרא קן ציפור״, אף התם ציפור שנאמר: ״ויקח יתרו חתן משה את ציפורה״. וכן אתיא קיחה קיחה, ״תקח לך״, ״ויקח יתרו״, אתיא שילוח שילוח, ״שלח תשלח״, ״אחר שילוחיה״, אתיא בנים בנים, ״ואת הבנים״, ״ואת שני בניה״. והא ראייה, שמה של ציפורה על שם ציפור, דאיתא בתנחומא הקדום שמות יא: ״למה נקראת צפורה, שטיהרה כל בית אביה כדם הציפור״, וכן בפסיקתא זוטרתא על שמות ד:כה: ״שהיתה זריזה כציפור״.

ובאמת עוד מיבעי לן אמאי דיבר משה דרך צחות, ומאי נפקא ליה להכניס את אשתו ובניו כמשל וברמז דרך מצוה זו. והכל ממיתתו של אהרן בא, שנצטוה משה להעלות אותו ההרה, שנאמר: ״קח את אהרן ואת אלעזר בנו והעל אותו הר ההר״, ולא פירשה לנו התורה למה ציווה לו הקב״ה ללכת איתו, וגם לא שמענו על משה אם שמח היה או עצוב או כועס או משהו אחר. וי״ל ע״פ מה דאיתא בבמדבר רבה יט:יט: ״קח את אהרן, א״ל הקב״ה, הרי אתה מנחמו שהוא מוריש כתרו לבניו מה שאין אתה מוריש לבניך״, ע״כ. דהא בניו של משה אינם ירשו את כתרו אלא יהושע, וטעמו  כדאיתא בתנחומא ילמדנו פנחס יא: ״א״ל הקב״ה למשה, נוצר תאנה יאכל פריה, בניך ישבו להם ולא עסקו בתורה, יהושע ששמשך כדאי הוא שישמש את ישראל״. וש״מ שמשה רבינו לא גידל את בניו בדרכה של תורה, אלא פירש מהם והנהיג בעצמו לבד את ישראל במדבר. משא״כ אהרן שבניו אלעזר ואיתמר, ירשו את כהונתו אחריו, שנאמר: ״ויפשט משה את אהרן את בגדיו וילבש אתם את אלעזר בנו״, הוי, זה שמשה לקח את אהרן היה לאהרן לנחמה.

ומצינו שציער למשה מאוד על זה, כדאיתא בילקוט שמעוני על התורה רמז תשפ״ז: ״מיד היה יושב ובוכה, אמר אוי לי שנותרתי לבדי וכו׳ כשמת אהרן נתעסקתי אני ובנו ועמדנו לפני מיטתו, אני מה תהא עלי מי יעמוד עלי בשעת מיתה לא אב ולא בן ולא אח ולא אחות מי יבכה עלי״, ע״ש. שבשעת מיתת אהרן היה למשה צער גדול ע״ז שלא מסר לבניו להוריש את כתרו אחריו, אלא ששלחם יחד עם ציפורה אמם. והא ראייה, בנו של משה ובן בנו של משה כומרים לע״ז היו. בנו גרשום, כדאיתא במכילתא דר׳ ישמעאל יתרו א, וכן תרגום יונתן על שמות ד:כד. ובן בנו יהונתן בן גרשום, כדאיתא בירושלמי ברכות ט:ב ובשיר השירים רבה ב:ה. וכל זה משום ״נוצר תאנה יאכל פריה״, משה ששלח את הבנים יחד עם האם, לא זכה להוריש לבניו את כתרו, משא״כ אהרן זכה להוריש את הכהונה.

ודיבר משה את המשנה תורה ששה חדשים לאחר מיתת אהרן, שנאמר: ״וימת שם בשנת הארבעים לצאת בנ״י מארץ מצרים בחדש החמישי באחד לחדש״, וכתיב: ״ויהי בארבעים שנה בעשתי עשר חדש באחד לחדש דבר משה אל בנ״י וכו׳״. ויש לתמוה, למה פירשה התורה יום הילולא של אהרן, מה שלא מצינו באף אדם חוץ ממנו. וי״ל להזכיר לנו שמשה עדיין בחצי שנת אבילותו היה, ומיתת אהרן ישב כבד על ליבו וציער אותו מאוד באותה שעה שדיבר המשנה תורה, וזה שאין מבניו מי שימשיך את כתרו כמו שהיה לאחיו. ונמצא שהכניס משה רבינו את כאבו וצערו לתוך מצות שילוח הקן, כדי להזהיר את דור באי הארץ כמה חשוב זה שכל אחד ואחד ילמד לבניו את התורה והמצוה. וזהו מדרשו: ״כי יקרא קן ציפור לפניך״, כשתקח לך אישה ותוליד בנים, כמו שלקחתי את ציפורה והולדתי ממנה. ״שלח תשלח את האם״, אם תשלח את אשתך, בין בגט בין במאמר, משום שהיא מסיטה אותך מחיים של תורה ומצוות. ״ואת הבנים תקח לך״, אני פרשתי מציפורה, והסכימה דעתי לדעת המקום כדאיתא בשמות רבה מו:ג ועוד דוכתי, אלא שהיא לקחה את שני בניה תחת כנפיה, ובגלל הדבר זה הלכו הם לתרבות רעה של כומרי ע״ז ולא הלכו אחרי בדרכי התורה והמצוה. אבל אתם אל תעשו כמוני, אלא ״את הבנים תקח לך״, ואפילו אם ״אם שלח תשלח את האם״, כדי שיהיה לכם נחמה בעת מיתתכם, הואיל ויש מי שמוריש לכם את כתריכם.

ונראה לענ״ד שעתה אפשר ליישב את הכל, דלפ״ז ״למען ייטב לך והארכת ימים״ אינו שכר אלא תוצאה, דאין לך אריכות ימים אצל מי שבניו אינם יורשים את כתרו. רק מי שיש לו בנים שממשיכים אחריו בדרכו הקדושה, כדרך אלעזר בנו ו ופנחס בן בנו של אהרן שקיבלו ממנו את הכהונה ושרתו אחריו כמוהו, יש לו אריכות ימים, שכתרו ממשיכה להתקיים אפילו לאחר מותו ע״י בנו ובן בנו. וכן למדנו בבבא מציעא פה: מי שבנו ובן בנו תלמידי חכמים ״שוב אין תורה פוסקת מזרעו לעולם וכו׳ ומכאן ואילך תורה מחזרת על אכסניא שלה״, וכן בכתובות סב: ד״קרי עליה רמי בר חמא החוט המשולש לא במהרה ינתק זה ר׳ אושעיא בנו של ר׳ חמא בנו של ר׳ ביסא״, ואותו דבר ״פנחס בן אלעזר בן אהרן הכהן״, דכתיב ביה: ״והיתה לו ולזרעו אחריו ברית כהונת עולם״, ואין לך אריכות ימים גדולה זו. וזהו: ״שלח תשלח את האם ואת הבנים תקח לך״, שאם תקח לך את הבנים, ולא שולח אותם ממך אלא מחזיק אותם אצלך, מובטח לך שיהיו לך בנים שיירשו את כתרך, וא״כ שוב אינו פוסק מזרעך לעולם, ולפיכך תזכה ל״ייטב לך והארכת ימים״, שיתקיים כתרך אחרי מותך דרך צאצאיך. 

ועכשיו יובן לנו אמאי מצינו הארכת ימים אצל כיבוד אב ואם, שלכאורה מה עניין שילוח הקן אצל כיבוד אב ואם שבשתיהן יש אריכות ימים, אלא אריכות ימים אינו שכר אלא תוצאה, דלא גילה הקב״ה לבריות מהו מתן שכרה של כל מצוה ומצוה, ואפילו כיבוד אב ואם ושילוח הקן לא גילה שכרם, דאין אריכות ימים גילוי שכר או הבטחה בעלמא, וכמו מי שלוקח את הבנים אליו ולא שולחם מקבל אריכות ימים בזה שיירשו את כתרו, כך מי שמכבד את הוריו בניו יראו איך הוא מכבדם והם גם יכבדו אותו, ובזה גם יקבל אריכות ימים, שילכו בדרכו הקדושה ויעשו מה שהוא עשה לאביו ולאמו. ובשביל זה נכתבה אריכות ימים בשתי מצוות אלו דווקא. 

ולכן שילוח הקן במשנה תורה מיירי ובחומשים אחרים ליתא, משום שהוא משל ורמז לזה שמשה בימים האחרונים לפני מותו מצטער על כך שאין לו יורשים, ורוצה להזהיר את הדורות בזה, להחזיק את הבנים חזקים בדרך הקדושה ולא לתת להם לברוח, אלא ״את הבנים תקח לך״, וזה הבין משה ושם אל ליבו רק בסוף ימיו, ובמיוחד אחרי מיתת אהרן משום: ״הרי אתה מנחמו״, ואח״כ שכסמך ידיו על יהושע משום: ״נותר תאנה יאכל פריה״, ולכן הכניסו למשנה תורה דווקא שהוא דברי משה אל כל ישראל לפני מותו. ובזה מתורץ כל שאר הקושיות: 

**מסכת בכורות**

**בכורות ה. ד״ה משה רבכם גנב היה.** בבמדבר רבה ד:ט איתא: ״לא גנב אותן מן החשבון אלא כדי שיתנו אותן רע״ג בכורות חמשה חמשה סלעים לאהרן אחיו״ ע״כ, צא וחשוב אהרן קיבל אלף ושס״ה סלעים, שהוא קרוב לאלף ותשע״ה שהלכו לעשיית הווים, כדכתיב: ״ואת האלף ושבע המאות וחמשה ושבעים עשה ווים לעמודים״, ולמדים אנו מזה שגנב אהרן כספים רבים מישראל במקום להדר את המשכן, ולזה א״ל ריב״ז ד״אין בכור פודה בכור וכו׳״. 

ובאמת יש כאן יסוד עצום וגדול, והסיר ה׳ יתברך את העשן מעיני. דע לך שקרח כשקיהל את העדה לקח את ליבם באותם דברי ליצנות כמה ששאל קונטרוקוס את ריב״ז הכא, וכדאיתא בילקוט שמעוני על התורה רמז תש״נ: ״כדין כולהון עבדין להא אלמנה עלובתא ותולין בהקב״ה״, אהרן ומשה לוקחים מהעם כל מיני מתנות, תרומות ומעשרות, ותולים אותם בהקב״ה כדי להעשיר את עצמם. כן מצינו דאיתא בבמדבר רבה יח:ד, ע״ש.

ואל תקשי לך ממה דאיתא בתנחומא ילמדנו קרח א: ״אמר קרח ארבעה אחים היו אחי אבא וכו׳ מי ראוי ליטול את השניה לא השני ואני בנו של יצהר, הייתי ראוי להיות על משפחתי נשיא וכו׳ לפיכך היתה מחלקתו״, ע״כ. דבאמת נחלק קרח הואיל שלא קיבל נשיאות כדדריש, והא ד״כדין כולהון עבדין ותולין בהקב״ה״ אינו אלא כדי למשוך את העם אחריו נגד משה ואהרן.

עוד י״ל בזה קרח לוי היה ובכור היה, דכתיב: ״ויהיו בני יצהר קרח וכו׳״. וא״כ מסתברא דקרח היה אחד מאותם שלוש מאות לווים בכורים שעליהם שאל קונטרוקוס, וא״ל ריב״ז אין בכור לוי מפקיע בכור ישראל. וא״כ שאלת קונטרוקוס וטענת קרח חד הוו, דקרח בעצמו היה אחד מאותם לווים שלא זכה לפדות בכור ישראל, ובמקומו היו אותם בכורות צריכים לתת חמשה חמשה סלעים לאהרן כפדיון. וע״ז נחלק קרח, ״כדין כולהון עבדין״, שגונבים משה ואהרן מאלמנות עלובות כדאיתא בתנחומא, ולא עוד אלא אפילו גונבים אלף ושס״ה סלעים מרע״ג בכורות, ולא נתנו ללוי בכור כמוני לפדות, וכל זה רק כדי להעשיר את אהרן. וא״כ יוצא מזה שקרח אמר אל לבו לחלוק בעת פדיון הבכורות משני טעמי הללו, שבאותה שעה שנבזה קרח ע״י אליצפן ולא קיבל את הנשיאות, ראה הוא דאף לפדות אחד מבכורי ישראל לית ליה, שהיה הוא אחד מאותם שלוש מאות לווים בכורים, ואין בכור מפקיע בכור. 

ואפשר על דרך הדרש דקרי קרח אנפשיה: ״ויעקבני זה פעמים את בכרתי לקח והנה עתה לקח ברכתי״, והכי פירושו, לקחו לו את הבכורה בזה שלא מינו אותו כנשיא משפחת הקהתי, אע״פ שראוי השני ליטול והוא בכורו של יצהר היה, והנה עתה גם לקחו לו את הברכה, שלא נתנו לו לפדות בכור מישראל אלא אותו בכור היה צריך לתת חמשה סלעים לאהרן. ומזה כינס קרח עליהם כל הקהל והתחיל לדבר דברי ליצנות כדאיתא בילקוט שמעוני, שדבריו התם הם המשך טענתו וטענת קונטרוקוס דהכא, דהיינו, שגנבו אהרן ומשה את אותם סלעים שלא כהוגן, וכן גונבים עוד הרבה דברים מעניי העם, ולמשל מאותה אלמנה עלובה כדהתם. 

ואולי מסייע לן ממה דאיתא בסנהדרין קי.: ״משוי שלוש מאות פרדות לבנות היו מפתחות של בית גנזיו של קרח״, והנה לפי פשוטן של דברים נקיט שלש מאות בלשון גוזמא כדפירשו שם, וא״כ אמאי שלש מאות דווקא, אלא שרמז ר׳ לוי בזה לאותם שלוש מאות לווים בכורות כקרח עצמו שנחלקו איתו שלא היה ניתן להם לפדות בכורי ישראל משום דאין בכור מפקיע פודה בכור. ולפיכך הואיל והשתתפו עמו במרד נקראו דרך גוזמא וצחות כאן פרדות לבנות בבית גנזיו של קרח, משום שהסית אותם למרוד במשה ואהרן אחיהם. ומשלם לפרדות לבנות כי הם ידועים כחיות מסוכנות, רעות וקשות כדאיתא בחולין ז: מעשה בר׳ פנחס בן יאיר: ״הוו קיימין ביה כודנייתא חוורתא אמר מלאך המוות בביתו של זה״, וכן אותם לווים בכורים שהקהלו עם קרח, מסוכנות, רעות וקשות היו. אי נמי, מה פרדות לבנות עקרות הן ואינן יולדות, אף אותם לווים נשרפו באש שיצאה מלפני ה׳ ומתו קודם זמנם. 	

תדע לך שכן הוא, דהא משה אמר לקרח ועדתו ״רב לכם בני לוי״, ״שמעו נא בני לוי״, משמע דרוב עדתו של קרח משבט לוי היו, וא״כ ממאי נחלקו, ועתה שפיר מפרשא לן, דאותם שלוש מאות לווים בכורים ראו בעיניהם אהרן מקבל אלף ושס״ה סלעים, והלכו אחר שאלת קונטרוקוס יחד עם קרח ואמרו משה ואהרן גנבים הם, ולא קיבלו אין בכור מפקיע בכור. ועיין מה שכתב בזה אבן עזרא על במדבר טז:א ד״ה ויקח קרח וז״ל: ״זה הדבר היה במדבר סיני כאשר נתחלפו הבכורים ונבדלו הלווים כי חשבו ישראל שמשה אדונינו עשה מדעתו לתת גדולה לאחיו, גם לבני קהת שהם קרובים אליו ולכל בני לוי שהם ממשפחתו והלוים קשרו עליו בעבור היותם נתונים לאהרן ולבניו״ ע״כ, ונכון הוא. 

עי״ל ע״פ מה שנאמר: ״ויקמו לפני משה ואנשים מבנ״י חמשים ומאתים״. כתב ר׳ חננאל במדבר טז:ב ד״ה ויקומו לפני משה: ״אלה הנקהלים כולם הם לווים משבט קרח״, וכתב רבנו בחיי במדבר טז:לה ד״ה ואש יצאה מאת ה׳: ״כי חמשים ומאתים אלו שהיו בכורות וכו׳״. ואם לוקחים זה עם זה וצרפן ש״מ חמשים ומאתים איש אלו לווים בכורים היו. וא״ת, והלא שלש מאות לווים בכורים היו, והצטרפו לעדת קרח רק מאתים וחמשים בעלמא. איבעית אימא אה״נ, כמעט כולם הקהלו חוץ מחמשים מהם שהבדלו מתוך עדת קרח ודבקו במשה ואהרן. ואיבעית אימא לאו דווקא, דהא רע״ג בכורות ישראל נותרו ולכן רק רע״ג לווים בכורים מתוך השלוש מאות נבזו משום אין בכור מפקיע בכור. ואת״ל עדיין יש כ״ג לווים בכורים נותרים, י״ל במספר עגול קאמר רחמנא, ובאמת רע״ג היו בעדת קרח ולאו ר״נ דווקא, והיינו הך. ואל תקשי לך ולטעמיך רע״ג בכורות נותרים נמי ליכתוב רחמנא ר״נ, דהני מילי היכא דלא נפקא מינה מספר מדויק, דגבי עדת קרח לא משנה לן אם ר״נ אם רע״ג היו, שלא כתב רחמנא אלא ללמדך שרשעים שהצטרפו לאותה מחלוקת נאבדו מן העולם. אבל היכא דמשנה לן, במספר עגול לא קאמר רחמנא, והכא גבי פקודי המשכן והחלפת מספר בכורות בלווים, מספרים מדויקים מיבעיא לן, ולפיכך רע״ג בכורות דווקא. 

ועיין מה שכתב החיד״א בנחל קדומים במדבר טז:ב ד״ה ואנשים מבנ״י ר״נ וז״ל: ״לקח מכל שבט ושבט כ״ג שהם סנהדרי קטנה לבד משבטו של לוי לפי שעליהם תרעומתו ומחלקותו וי״א פעמים כ״ג הם רנ״ג יותר כי דתן ואבירם ואון השלימו המנין לקשר רשעים״, ע״כ. ואולי אפשר שאותם כ״ג סנהדרי קטנה משבט לוי שלא הצטרפו אליבא דידיה, הם הם הכ״ג סנהרדי קטנה של לווים בכורים הנותרים אליבא דשמעתין: 

**בכורות לא: ד״ה שפתותיו דובבות בקבר.** עיין חידושינו על יבמות צו: דהתם מובא בשם ר׳ שמעון בן יוחאי כהכא, אלא גבי מעשה בר׳ יוחנן דאיקפד. וכן בתנחומא ילמדנו כי תשא ג מובא בשם ר׳ שמעון בן יוחאי. ואילו בסנהדרין צ: מובא בשם ר׳ שמעון בן יהוצדק. ועוד עיין בירושלמי שקלים ב:ה מובא מעשה ר׳ יוחנן בשם ר׳ שמעון בן נזירא, וכן בירושלמי מועד קטן ג:ז, ואילו בירושלמי ברכות ב:א מובא בשם בן נזירא סתם בלא ר׳ שמעון. 

ויש לדקדק, דהא בכל הש״ס ומדרשי חז״ל מצינו הלכות ואגדות פעם בשם רב פלוני פעם בשם רב אחר, והכא גם מצינו מובא ע״י כמה אנשים, ועאכ״ו תימה מהא דמדובר בכמה חשוב להגיד דבר שמועה מפיו של ת״ח, ואותה שמועה עצמה מובאת בשם כמה אנשים שונים, והא נאה דורש ולא נאה לקיים. ולענ״ד דבהני דוכתי מובא בשם ר׳ שמעון, אלא שאביו פעם יוחאי קאמר פעם נזירא קאמר פעם יהוצדק קאמר. דעיקר על שמא דידיה, ובזה כן קיימו דבר שמועה מפיו. ולפ״ז צ״ע קצת שיר השירים רבה ז:י דהתם מובא בשם ר׳ יוחנן בן תורתה. ועי״ל אמירה בעלמא דווקא דכל האומר דבר שמועה מפיו, אבל בכתיבה יש ט״ס וגרסאות שונות ולית לן בה: 

**בכורות נח. ד״ה חוץ מן הקרח הזה.** הודחקו המפשרים בזה, פירש״י זה ר׳ עקיבא, ופירשו תוספות זה ר׳ אלעזר בן עזריה ור״ת מפרש שם אדם. ואנא לא ידענא מאי האי, ולי מסתברא פשטא דבריו בקרח בן יצהר מדור המדבר איירי, ובא בן עזאי ללמדנו שקרח חכם גדול היה, והא ראייה שקיהל מאתים וחמשים איש נשיאי עדה קראי מועד אנשי שם. ועיין חידושינו על בכורות ה. ד״ה משה רבכם גנב היה: 

**מסכת ערכין**

**ערכין י: ד״ה שילוח היה מקלח מים בכאיסר.** על דרך הדרש י״ל שילוח מלשון שליחות, ושלוחו של אדם כמותו, ורשב״ג דרך משל ותחות דיבר ללמדך כמה גדול מידת העוונה שהיא מידה טובה מכל המידות הטובות. והנמשל הוא לאדם כשמזלו עולה ויש לו כוח ושררה או ממון ונכסים או כל דבר אחר שדרכו מחשיב האדם את עצמו כחשוב, ומתחיל להרהר בליבו: ״כוחי ועוצם ידי עשה לי את החיל הזה״, ומדמה את עצמו למלך. וזה שצוה המלך להרחיב את השילוח הכי פירושו, מי דאית ליה מאה בעי למעבד יתהון תרתין מאוון, וכן כל המרבה כסף לא ישבע כסף, דהיינו אותו אדם רוצה עוד להרחיב את כוחו וממונו כדי להיות עוד יותר חשוב בעיניו ובעיני הבריות. שזהו טבע האדם לרצות תמיד להרחיב את שלוחו, כלומר להגדיל את עצמו מתוך גאווה וגסות רוח, ושיהיה לו יותר ממה שהיה קודם. וידוע שמי שפועל כל הזמן להכניס עבור עצמו עוד ועוד ולא מסתפק במה שיש לו, עד שחושב על עצמו שהוא כמלך, סופו ליפול ולאבד את מה שעמל לצבור, וכל זה יתרון שהוא הבל ורעות רוח תחת השמש, שבשעה שהאדם מתחיל להרבות את מימי שילוחו, מיד הם הולכים ומתמעטין. 

ולבסוף חזרו ומיעטו את השילוח והיה מקלח מים שוב, ומשמעו שחז אותו אדם בתשובה שלימה והשפיל את עצמו מטה מטה ותיקן את מידותיו והתבונן בליבו שהכל מן השמיים חוץ מיראת שמיים, ושה׳ מוריש ומעשיר ושרק לו יתברך הגדולה והגבורה. ובשעה שמודה שאין שילוחו כמותו אלא דורון ומתנה הוא בעלמא מהקב״ה שהוא מלך מלכי המלכים, אז ממילא יזכה לקבל את שכרו הראוי לו.

ומסייע לזה ממה שכתב המהרש״א ד״ה צלצל היה, שנאמר: ״אל יתהלל אדם בחכמתו וכו׳״ בשילוח דווקא, ולא כדלעיל גבי חליל צלצול ומכתשת, וזהו משום שלגבי שילוח כתיב: ״הכל בכתב מיד ה׳״ כפירש״י כאן. ואשפר להוסיף ע״ז שדרש רשב״ג אותו קרא גבי השילוח דווקא כסימן, לרמז דמה ששינו בחליל צלצול ומכתשת דלעיל, כולם מעשים אמתיים שהיו בכלים שנפגמו והיו צריכים לתקנם, לאפוקי הא דרשב״ג, שהביאו אותו הכא משום שמדובר בתיקוני המקדש, אבל רשב״ג נשא את משלו למה הדבר דומה למלך עם שילוח המקלח מים, אבל המבין יבין דרשא הוא. ולפיכך נאמר: ״אל יתהלל אדם בחכמתו וכו׳״ בשילוח דווקא: 

**ערכין טו. ד״ה עשר נסיונות ניסו אבותינו להקב״ה.** באבות דרבי נתן לד:א נפקא כולהו מקרא ד״במדבר בערבה וכו׳״ בתחילת חומש דברים ואיתא: ״לבן זה מחלוקתו של קרח וחצרות על השליו״. ולכאורה דבר זה קשה להבין עד מאוד, חדא הא דקא סופר מחלוקתו של קרח כחד מינייהו פליגי אשמעתין דאינו סופר מחלוקתו של קרח מן המניין. וגם קשה מהא דאיתא ברמב״ם בפירוש המשניות על אבות ה:ד: ״והעשירי במדבר פארן בענין המרגלים ושם נאמר וינסו אותי זה עשר פעמים ולא שמעו בקולי״ ע״ש, משמע דנסיון העשירי היה חטא המרגלים כדמוכח מהאי קרא, וכן עולה מהש״ס דידן כדמסיק בסיפא: ״ואחת במדבר פראן״, וא״כ היאך מחלוקתו של קרח נכנס אליבא אדר״נ, והלא לאחר חטא המרגלים הוה. וכך כתב המהרש״א כאן בהדיא ד״ה שנים במים במרה וברפידים: ״ולכך לא חשיב וכו׳ מעשה קרח וכו׳ שנעשה אחר מעשה מרגלים״. 

וצ״ב בזה, שהרי לא פירש רחמנא אימתי ויקח קרח, האם בשנה השנית או בשנת י׳ או כ׳ או ל׳ או ל״ט. דהא כתיב לעיל מיניה חטא המרגלים והוא בשנה השנית היה, וכתיב לבתר מיניה זאת חקת התורה ואח״כ חטא מי מריבה והוא בשנת ארבעים היה, צא וחשוב מרד קרח בין השנה השנית לשנה הל״ט. ולא עוד אלא שלא מצינו איפה מרד קרח, שהרי מעשה מרים בחצרות היה, ונסעו משם מדבר פארן קדשה ושם חטאו המרגלים, ועוד כמה וכמה מסעות נסעו עד שהגיעו ישראל למדבר צין בשנת ארבעים ככתוב בפרשת אלה מסעי. ויש פסוקים סותרים בדבר הזה, ועיין מה שפירש ראב״ע על במדבר ד״ה ויסעו מהר ה׳ דרך שלשת ימים וכן מה שפירשו אחרים בזה, ועכ״פ אין אנו יודעין באיזה מקום מרד. 

והואיל ויש לנו להסתפק בשני עניינים אלו, דהיינו בשעה ובדוכתא, דרשו חז״ל הקדושים כמה מדרשים נפלאים בנושא. ואין לנו כאן להאריך. ויותר מכולם נראה לי ע״פ מה דאיתא בבמדבר רבה טז:ז: ״מה ראה לומר אחר מעשה מרים שלח לך אנשים, אלא שהיה צפוי לפני הקב״ה שיאמרו לשון הרע על הארץ, אמר הקב״ה שלא יהיו אומרים לא היינו יודעין עונש לשון הרע, לפיכך סמך הקב״ה הענין זה לזה וכו׳״. וכן מה דאיתא בפסיקתא זוטתרא על דברים א:א: ״ולבן וחצרות, אם למרים הצדקת לא נשאתי פנים בחצרות ונתלבנה בצרעת, שנאמר והנה מרים מצורעת כשלג, ק״ו לשאר בני אדם״. נמצא שנסמכה פרשת חטא המרגלים למעשה מרים להזהיר את ישראל מלדבר לשון הרע על ארץ כנען. ואל תקשי לומר מה שנמצא בפירוש הרא״ם על רש״י דברים א:א ד״ה וחצרות: ״שחטאה של מרים הוא חטא של יחיד ואין ראוי שימנה עם התוכחות שהן חטאות של רבים״, משום שהרבים היו אמורים ללמוד מזה שנצטרעה. ולפ״ז חצרות באלה הדברים אמעשה דמרים קאי. 

ויש להוסיף ולהבין מזה שמרים פתחה בלשון הרע תחילה, היו צריכים הרבים ללמוד ממנה, שלא יהיו אומרים וכו׳ כשפרישית, ולפיכך מנה הכתוב חצרות כאחד מהמקומות שניסו אבותינו להקב״ה. אבל גם בא ללמדנו כמה גדול כוחו של לשון הרע, שהואיל ודיברה בלשון הרע תחילה, נתגלגל הדבר עד שכל אותו הדור נגזר עליו מיתה מאותו נזק שגרמה, דאם לא היתה פותחת בלדבר במשה רבינו, ואע״פ שנתכוונה לטובתו כדאיתא בספרי במדבר צט: ״ומה מרים שלא נתכוונה לדבר באחיה לגנאי אלא לשבח, ולא למעט מפריה ורביה אלא לרבות, בינה לבין עצמה, כך נענשה וכו׳״, מ״מ לא היו המרגלים מעיזים לדבר כמו שדיברו, שהוא היה כשגגה שיצא מלפני השליט עד שבסוף מתו כל אותו הדור עבורו. 

ובזה דומה לשון הרע של מרים לאותו משל דאיתא בתנחומא ילמדנו כי תצא ט: ״אמר ר׳ חוניא, משל למה הדבר דומה, לאמבטי רותחת שלא היתה בריה יכולה לירד בתוכה, בא בן בליעל אחד וקפץ לתוכה, אע״פ שנכווה הקרה לפני אחרים״. ואף כאן, כיון שדיברה אחותו של משה נגדו, אפילו בכוונות טובות, נתקררו המים, וכביכול היא בעצמה פתחה את פי המרגלים והעם לדבר איך שדיברו. 

וא״ת, והלא העזו העם לדבר נגד הקב״ה קודם לכן, בים ובמסה מריבה ועוד כמה דוכתי, וכבר ניסו אותו יתברך כמה פעמים, ואיזה אמבטי רותחת יש בזה. וי״ל אין הכי נמי שנגד הקב״ה דיברו אבל נגד ארץ כנען לא העזו לדבר. אבל עדיין דחוק קצת, אמאי דברי מרים יחשבו התקררות מי האמבטי של לשון הרע נגד ארץ כנען. 

ובאמת יש כאן יסוד עצום וגדול, והסיר ה׳ יתברך את העשן מעיני. והכל התגלה לנו רש״י זצ״ל הקדוש בפירושו על דברים א:א ד״ה וחצרות: ״במחלקתו של קרח, ד״א א״ל היה לכם ללמד ממה שעשיתי למרים בחצרות בשביל לשון הרע, ואתם נדברתם במקום״, ע״כ. ודבריו השניים בשם ד״א הם לפי מה שאמרנו. אבל אני הקטן לא מצאתי מקור באגדות לדבריו הראשונים. ובאמת לכאורה תמוהים הם, חדא משום דקשיא רש״י ארש״י בחומש במדבר ד״ה ויפל על פניו שמביא שם דברי תנחומא ילמדנו קרח ד, ומשם מסקנא לן בהדיא דמרד קרח לאחר חטא המרגלים היה, ואילו כאן מרד קרח בחצרות קודם חטא המרגלים היה, וכמה שנאמר: ויסעו מחצרות ויחנו במדבר פארן. וי״ל דלא קשיא לן מידאי, דרש״י בעצמו מודה בד״א, ויתכן שפירושו בחומש במדבר אליבא דד״א של פירושו דהכא. ועוד יש לתרץ, ל״ק סדר הפרשיות לפי שאין מוקדם ומאוחר בתורה, ובזה יש לדחות את קושיית חזקוני על דברים א:א ד״ה וחצרות שהיה צריך לדחוק את דברי רש״י כפשוטם.  ויש לדקדק עוד בדבריו של רש״י ע״פ פירושו ד״ה אחד עשר יום מחורב, שמסתברא מדבריו שבעה ימים שעשו בחצרות להיסגר שם מרים היו שבעה ימים דווקא ולא יותר, וא״כ שמחלוקתו של קרח בחצרות הייתה נמצא שבאותם שבעה ימים קיימא לן. וע״כ מצינו שמרד קרח בשנה השנייה היה ומיד לאחר שדיברה מרים לשון הרע על משה רבינו היה. 

ולפ״ז אפשר להבין ע״פ אותו משל דלעיל, הא דנתקררו מי אמבטי רותחת, דקודם ויקח קרח לא העזו לדבר נגד משה רבינו. צא ובדוק, מכל אותם נסיונות נגד הקב״ה לא דיברו ישראל נגד שררתו של משה רבינו כמנהיג וכמלך, אלא התלוננו אליו על זה שאין מים לשתות וכדומה, שהם באו בתורת: ״היש ה׳ בקרבנו אם אין״, אבל זה שמשה הוא הנשיא אף פעם לא נגדו עד שבא קרח ואמר: ״כי כל העדה כולם קדושים ובתוכם ה׳ ומדוע תתנשאו על קהל ה׳״. 

וי״ל שלא קפץ קרח לתוך האמבטי הרותחת תחילה אלא מרים, שהייתה הראשונה להכניס ספק בנשיאותו של משה רבינו באמרה: ״הרק אך במשה דבר ה׳ הלא גם בנו דבר״, דבזה דיברה לשון הרע ע״ז שמשה אינו יחיד כ״כ בדרגה שלו אלא שגם אחרים יכולים להיות כמוהו, וזה היה ממש אותו ניצוץ שקרח היה צריך כדי להדליק את אש מרידתו, ומשום שמרים השרישה בתוך העם זרע של ספק לגבי משה, שקד קרח על דבריה לעשותם. ואע״פ שהתכוונה לטובה נענשה בצרעת שהוא עונש חמור עד מאוד ונחשבה כמת, שנאמר: ״אל נא תהי כמת״, משום שהכחישה את אמיתותו של: ״בכל ביתי נאמן הוא״. 

ועכשיו עאכ״ו ללמדנו כמה גדול כוחו של לשון הרע. שלא רק שדבריה של מרים היו אמורים למנוע מישראל לכפור בטובת ארץ כנען כדאיתא בכמה דוכתי, אלא גם שעבירה גוררת עבירה, דהיינו, מזה שנצטרעה היו כל ישראל בחצרות שבעת ימים, ובאותה שעה דיברו ישראל זה אל זה ואמרו, מפני מה מרים לקתה בצרעת ואנחנו נשארים כאן, וכשנודע הדבר נתקררו מי האמבטי, שמתוך כך שדיברו על חטא מרים וסיפרו את הלשון הרע שהיא אמרה, הם בעצמם הלשינו גם במשה רבינו, ואע״פ שנכוות מרים ברותחין, הואיל וכבר קפצה הקרתה את המים לפני אחרים. וזהו משמעות דברי רש״י: ״בחצרות, במחלוקתו של קרח״, בחצרות נזרעה זרע של בגידת קרח במשה בגלל אותה צדקת. וכל זה ללמדך כמה גדול כוח לשון הרע, שאפילו לא עברה שבוע ימים מ״ותדבר מרים במשה״ עד ״ומדוע תתנשאו על קהל ה׳״, ועוד נתגלגל הדבר עד: ״ויהיו המתים במגפה ארבעה עשר אלף ושבע מאות מלבד המתים על דבר קרח״. 

וא״כ דבחצרות מרד קרח ואז משם נסע העם למדבר פארן וישלח משה משם את המרגלים לתור את הארץ, אחרי מיתת קרח ועדתו וגם כל העם שצעקו: ״אתם המיתם את עם ה׳״, משמע שכבר נצטוננו מי האמבטי לגמרי, עד שלא היה לישראל שמץ של עיכובא כלל מלהשלין ולדבר נגד דברים שקודם היו קדושים ופחדו מלהעז נגדם, וזהו: ״טובה הארץ מאוד מאוד״, אלא שירדו מדרגה גבוהה לנמוכה ביותר עד שאותו לשון הרע שהתחיל במרים והמשיך בקרח ועדתו התגלגל והתרחב והדביק גם את המרגלים ובכל העם לדבר נגד הארץ ולהעיז: ״בשנאת ה׳ אותנו וכו׳״, עד שכל אותו הדור נגזר עליו דין מוות, כמו שנענשו קרח ועדתו וכמו שנענשה מרים שהייתה חשובה כמת. וכל זה מוסתר ומרומז בדבריו הראשונים המועטים של רש״י: ״בחצרות, במחלוקתו של קרח״. 

ועתה יובן ואפשר ליישב את קושיית דלעיל, היאך מצינו אדר״נ: ״לבן זה מחלוקתו של קרח וחצרות זה השליו״, והלא לאחר חטא המרגלים היה וכלא סדר המקרא היא, אלא שאין מוקדם ומאוחר בתורה, ובאמת בחצרות מרד קרח בסוף אותם שבעה ימים עד האסף מרים, אלא נראה לי דיש באדר״נ ט״ס ויש להגיה קצת אחרת: ״לבן זה השליו וחצרות זה מחלוקתו של קרח״, וא״כ גרסינן שפיר הוא, שהרי מעשה השליו היה בקברות התאוה קודם נסעותם חצרות, ולכן מונה לבן קודם לחצרות, וזה שעתה לבן זה השליו גם ניחא לן ע״פ רש״י דברים א:א ד״ה בין פארן ובין תופל ולבן: ״אמר ר׳ יוחנן, חזרנו על כל המקרא ולא מצינו מקום ששמו תפל ולבן, אלא הוכיחן על הדברים שתפלו על המן שהוא לבן וכו׳״, והשליו כעונש על המן בא. והנה יגענו ומצאנו מקור במדרש לדבריו של רש״י, וחצרות מחלוקתו של קרח. ופירוש מעליא ונכון הוא ויפה הוא עד אין סוף: 

**ערכין טו: ד״ה א״ל כל שכן חוצפא ולישנא בישא.** עיין בעיון יעקב ד״ה א״ל אביי בשם הילקוט וז״ל: ״וישמע ה׳ והאיש משה, נראה דפליגי אי מקרא נדרש לפניו ולאחריו וכו׳״. ונלע״ד יש להוסיף ע״ז ולפרש דברי ר׳ נתן במדרש ע״פ מה דכתב הרשב״ם על חומש בראשית ד״ה ותמנע היתה פילגש, דבמדרש שוחר טוב איתא תיבת ותמנע מחוברת גם לפסוק העליון, שכן בדברי הימים כתיב: ״צפי וגעתם וקנז ותמנע ועמלק״, ואח״כ הוא אומר בבני שעיר: ״ואחות לוטן תמנע״, ותרי תמנע במשמע, הראשון זכר מבני אליפז והשני נקבה אחות לוטן, אלא דכתב רחמנא חדא זימנא בתחילת הפסוק התחתון במקום תרי זימני חדא בסוף הפסוק העליון וחדא בתחילת הפסוק התחתון. וכמוהו נקט הרשב״ם ביהושע וחצי שבט מנשה דעולה לכאן ולכאן, וכן קרא שלישי בדברי הימים. והרמב״ן ד״ה ותמנע היתה פילגש כתב: ״ואני עוד סובר בכתוב הזה מה שאמרו רבותינו בל״ב מידות שהאגדה נדרשת, אמרו סדור היה ראוי להיות אלא שנחלק וכו׳ והיא הסבה שלא הזכיר שמה כי לא רצה לומר שני פעמים ותמנע לזכר ולנקבה״. והכתב והקבלה ד״ה ותמנע היתה פילגש הוסיף קרא רביעי בשם הרש״ד וקרא חמישי בשם הגר״א ועוד קרא ששי בשם עצמו מן התורה: ״על כן קרא שמו גלעד והמצפה אשר אמר״, ע״ש. 

ואני הקטן אומר דקרא שביעי מצינו אליבא דר׳ נתן, ושפיר דריש ליה בילקוט כשאמר: ״בפניו של משה דברו בו שנ׳ וישמע ה׳ והאיש משה, אלא שכבש משה על הדבר״, והכי פירושו, והאיש משה קאי גם על התחתון, כפשטא דקרא שהיה עניו וכו׳, וגם על העליון, שאף משה שמע מה שדיברה מרים עליו. ודייקא מהא דכתיב ותמנע, ו״ו החיבור רמיזא לך לתרי זימני אלא שסתמו הכתוב, וכן והמצפה, והכא נמי והאיש משה עם ו״ו החיבור, ש״מ: 

**ערכין טז. ד״ה אי אהנו מעשיו אתו נגעים עליה, אי לא אהנו מעשיו מעיל מכפר.** יש לשאול, אהנו מעשיו ובצינעא מאי. דלקמן מיתיבי מהא דתנא דבי רבי ישמעאל: ״על מה קטורת מכפרת על לשון הרע, אמר הקב״ה יבוא דבר שבחשאי ויכפר על מעשה חשאי״, ואמרו: ״לשון הרע אלשון הרע ל״ק הא בצינעא הא בפרהסיא״, ע״כ. ויש ליישב, איבעית אימא הא בפרהסיא אמעיל קאי, ואיבעית אימא הא בפרהסיא אצרעת קאי. איבעית אימא אמעיל קאי ובלא אהנו מעשיו פליגי, דהא בצינעא קטורת מכפרת והא בפרהסיא מעיל מכפר, וא״כ באהנו מעשיו ובצינעא צרעת מכפרת, דהואיל ואהנו צרעת באה בין בצינעא בין בפרהסיא. ואיבעית אימא אצרעת קאי, וא״כ באהנו מעשיו ובצינעא קטורת מכפרת משום שהוא דבר שבחשאי, ואין צרעת באה אלא דאהנו מעשיו וגם בפרהסיא. ולמ״ד אצרעת קאי אפשר עוד להפליג בדאהנו מעשיו ובצינעא, איבעית אימא הואיל והוא דבר שבחשאי קטורת מכפרת אף הכא, ולכן באהנו מעשיו ובפרהסיא מעיל מכפר דווקא, ואיבעית אימא הא דקטורת מכפרת בדבר שבצינעא, באהנו מעשיו דווקא, אבל בדלא אהנו מעשיו, בין בפרהסיא בין בצינעא מעיל מכפר. נצמא איפוא דעכ״פ אימתי צרעת באה לכפר על לשון הרע, דבאהנו מעשיו ובפרהסיא לכ״ע צרעת באה לכפר, ובאהנו מעשיו ובצינעא אימא צרעת אימא קטורת. והיאך יש לנו להכריע מהו נכון להלכתא בזה.

ותו יש לתמוה בזה, הא מרים דקא דיברה לישנא בישא במשה, לא מהנו מעשיה, ואמאי נענשה מפי הגבורה בצרעת. ואת״ל מהנו מעשיה איכא משום שנאמר: ״והעם לא נסע עד האסף מרים״, הכא אתו הלא תסגר שבעת ימים קיימא להו בדיעבד, וחס ושלום שהקב״ה הקדים מכה לעבירה, נמצא קב״ה עביד דינא בלא דינא. וא״כ הדרא קושטא לדוכתא. 

ונראה לי אפשר להבין ע״פ מה דכתב הרמב״ן בפירושו על חומש ד״ה והאיש משה ענו מאוד דאליבא דר׳ נתן במדרש שאף בפניו של משה דברו בו אלא שכבש משה על הדבר, ופירש שם: ״יזכיר ענוותנותו שסבל ולא ענם וה׳ קנא לו״. ועתה שפיר לן, זה שמשה רבינו סבל מאותה לישנא בישא דשמע מפיה של מרים, דאהנו מעשיו איכא, שגרמה ליה צער בזה שסבל, וזה שלא ענם משום ענוותנותו אבל בליבו עדיין הרגיש בדבר. ולפיכך נענשה בצרעת דבאהנו מעשיו עסקינן. ועוד יש לדקדק בזה, אליבא דר׳ נתן זה ששמע משה אי בצינעא אי בפרהסיא קאי, עכ״פ יש על מה לסמוך, אי בפרהסיא מזה ששמע משה, והא דאהנו מעשיו ובפרהסיא עסקינן, לכ״ע צרעת באה לכפר, אבל אפילו את״ל בצינעא נחשב וזה ששמע משה לא משנה ליה לאמירה של ציבור, מ״מ ל״ק אם סבירא לן דצרעת באה בין בצינעא בין בפרהסיא ובלבד דאהנו מעשיו איכא. 

וא״ת, הניחא לר׳ נתן ששמע משה, אלא לתנא קמא מאי איכא למימר. וי״ל כמה דאיתא בברכות ס.: ״היתה אשתו מעוברת ואמר יהי רצון שתלד בן הרי זו תפילת שוא, ומיתיבי שם והלא בעי לאה אמנו רחמי ומיד נהפכה דינה מבן לבת, אלא של״ק משום ד״אין מזכירין מעשה נסים״, ע״ש. ומה לאה לחיובא אף מרים לשלילא, אע״פ שנענשה בצרעת, אין מזכירין מעשה ניסים, והלכתא צרעת באהנו מעשיו איכא דווקא כדמסיק בשמעתין, מה משא״כ בלא אהנו מעשיו דמעיל וקטורת מכפר. 

עי״ל בזה ממה שאמרו שהקב״ה מדקדק עם צדיקיו כחוט השערה, דלגבי מרים בוודאי הקפיד על זה משום כבודו של משה, שאמר להם ה׳ פתאום: ״צאו אל אוהל מועד״, ומיד אח״כ יצא בחרי אף שנאמר: ״ויחר אף ה׳ בם וילך״. ואע״פ שלא אהנו מעשיו, דאליבא דתנא קמא מרים דיברה רק בינה לבין אהרן ואפילו משה לא היה שם, מ״מ הואיל ומדקדק הקב״ה כחוט השערה ומעניש את צדיקיו יותר ממה שמעניש הדיוט שעושה אותה עבירה, לפיכך גזר הקב״ה על מרים עונש חמור אע״פ דמן הדין הואיל ולא אהנו מעשיו אין צרעת באה אלא דייך במעיל או קטורת.

אי נמי שאני מרים משום שהיה רצונו של ה׳ יתברך שייסורין של מרים יהיו לאות ולזכרון לבני ישראל להשמר מלשון הרע לכל הדורות. ומסייע ליה ממה שנאמר: ״השמר בנגע הצרעת״ וכתיב בתריה: ״זכור את אשר עשה ה׳ א-לקיך למרים בדרך בצאתכם ממצרים״, והכי פירושו, מה שעשה ה׳ א-לקיך למרים, עלה בדעתו לעשות לקיים מה שנאמר: ״השמר בנגע הצרעת״: 

**ערכין יז. ד״ה חד אמר פרנס לפי דור.** וכוותיה כדדריש ההוא גלילאה עליה דרב חסדא בבבא קמא נב.: ״כד רגיז רעיא על ענא עביד לנדגא סמותא״. ואזיל לשיטתיה בסנהדרין קיג.: ״דרש ההוא גלילאה קמיה דרב חסדא, משל דאליהו למה הדבר דומה, לגברא דטרקיה לגליה ואבדיה למפתחיה״, דנפקא מיניה הואיל ודורו של אליהו רשעים היו לפיכך מנה עליהם נדגא סמותא. וכן כדדריש אותו גלילאה קמיה דרב חסדא בשבת פח.: ״בריך רחמנא דיהב אוריאן תליתאי לעם תליתאי ע״י תליתאי״, עם תליתאי ואח״כ ע״י תליתאי דייקא, שהיו כאיש אחד בלב אחד ומשום כך זכו למשה אהרן ומרים: 

**ערכין לב: ד״ה אלא מלמד שהחזירן ירמיה.** עיין פירש״י סנהדרין קי: ד״ה אין עתידין לחזור: ״ממקום שגלו, והא דאמרינן בגמרא דירמיה החזירן לא שהחזירן כולן אלא מקצתם החזיר״. וקשה, הא דקא דרשו הכא: ״וקראתם דרור בארץ לכל יושביה בזמן שכל יושביה עליה ולא בזמן שגלו מקצתן״, ללמדך שנהגו יובלות בזמן שכולם שרויים על אדמתם דווקא, וא״כ מה תירצו בזה שהחזירן ירמיה הא החזיר מקצתן ולא כולן וכתיב ״לכל יושביה״, לכל דייקא? ואפשר דכוונת ״כל״ לא שכל אחד ואחד מישראל שרויים בארצם ודלית בר מיניה, אלא שכל השבטים שרויים באדמתם, שי״ב שבטים כל אחד שרוי בנחלתו, וזה שיש מקצת משבט שנמצא מחוץ לנחלה, מיהא חלות של ״כל יושביה״ איכא: 

**מסכת תמורה**

**תמורה יד: ד״ה ויהי מקץ ארבעים שנה.** איתא בבמדבר רבה י:יח: ״רבי אומר אבשלום נזיר עולם היה שנ׳ ויהי מקץ ארבעים שנה ויאמר אבשלום אל המלך וכו׳״. ונפקא ליה מתרי, חד ״כי נדר נדר עבדך וכו׳ ועבדתי את ה׳״, וחד דלא הוה מגלח שערו. ועי״ל מהו מקץ ארבעים שנה, הקיש ארבעים שנה ארבעים שנה לשמשון, כדאיתא בירושלמי סוטה א:ח וז״ל: ״כתוב אחד אומר וישפט את ישראל ארבעים שנה, וכתוב אחר אומר והוא שפט את ישראל עשרים שנה, אמר ר׳ אחא מלמד שהיו הפלשתים יראים ממנו כ׳ שנה לאחר מותו, כדרך שהיו יראים ממנו כ׳ שנה בחייו״, ע״כ, מה להלן שמשון נזיר עולם היה אף הכא אבשלום נזיר עולם היה. ואילו תוספות שבת נה. ד״ה מעבירם: ״הש״ס שלנו חולק על ספרים שלנו דבכל ספרים שלנו כתיב כ׳ שנה״ ולפי הספרים שלנו לית לן היקשא:

**מסכת כריתות**

**כריתות ו: ד״ה כל תענית שאין בה מפושעי ישראל אינה תענית.** עיין הרי״ף שנותם טעם לזה ע״פ מה דאיתא בבראשית רבה נ:יא. וכן באגדת בראשית כה:ב מצינו בלוט וז״ל: ״לא אוכל להמלט ההרה זה אברהם שנקרא הר וכו׳ כל זמן שהיתה סדום ועמורה, הייתי יושב בתוכה ונראה ביניהן צדיק וכו׳ אבל עכשיו אם אלך אצל אברהם, הוא צדיק שלם, ואם יסתכל הקב״ה במעשיו ובמעשי, אם נמצאתי רשע בעיניו הוא עוקרני״. וזהו כוחו של אגודתו על ארץ רבה שהרשעים באגודה ילמדו זכות על הצדיקים, ע״כ. ולי דחוק קצת פירושו, ומי אמר דהיינו הך. דבקטורת ותענית בציבור לוקחים כולם כאגודה אחת וגם רשעים במשמע כדי ללמד זכות על הצדיקים, כי לא יחדל רשעים מקרב ישראל. משא״כ ביחיד, הוי גולה למקום תורה, ואוי למי שרצונו להיצמד לרשעים, שהרי טוב לצדיק טוב לשכנו ואוי לרשע אוי לשכנו. ואל תקשי לך מלוט והצרפית, שהם לא טענו כהוגן, אלא אדרבה לוט היה צריך להמלט ההרה אל אברהם כדי להתאבק בעפר רגליו, ואז בכלל לא היה נכשל באותה מעשה עם בנותיו: 

**מסכת מעילה**

**מעילה יז. ד״ה עיקם פיו.** פירש״י ד״ה עיקם פיו ומפורש בהגדה, וכן ד״ה ועאל בברתיה דקיסר ויש באגדה אחרת. ולא מצינו דברי רש״י אלו על העין יעקב בפירושו על הש״ס. ונראה לי הוספה של אחר שכתב אח״כ והתייחסו על שמו. וכן בתוספות ד״ה אל יחזור הבן אצל אביו בירושלמי מפרש, ולא מצינו זה בירושלמי כלל, ועיין חידושי גאונים ד״ה והתוספות הביאו קצת, שהיה אגדה זו לראשונים באריכות ונאבד. והדבר ברור. ועיין במדרש תפילת ר׳ שמעון בר יוחאי ששם יש אשמדאי במקום בר תמליון, וכן הוחלף ר׳ ראובן בן איסטרובלי באחד מיועציו של הקיסר: 

**מעילה יז. ד״ה והוו עליה כמה טיפי דמים.** ביומא נז. איתא דחזה דמים של פר ושעיר של יום הכיפורים, וכן איתא דחזה דמים של פר העלם דבר של ציבור ושעירי ע״ז. וצ״ל כשעילוהו לגנזיה דקיסר חזה שניהם בבת אחת: 

**מסכת נדה**

**נדה יג. ד״ה דבי כנישתא דשף ויתיב בנהרדעא.** עיין חידושינו על מגילה כט. ד״ה מי נדחה מפני מי:

**נדה כ: ד״ה איפרא הורמיז אימיה דשבור מלכא.** עיין חידושינו על תענית כד: ד״ה איפרא הורמיז אימיה דשבור מלכא: 

**נדה כד: ד״ה וכולי עלמא קאי לפרשתבינא דפומבדיתא עד חרציה.** אורך של אדם הדיוט בין ג׳ לד׳ אמות, יש ננסים פחות מג׳ וענקים גדול מד׳, אבל חזינן אורך דשכיח לאנוש הוא בין ג׳ וד׳. וכן יחס בין כתפו לראשו של אדם הדיוט הוא ז׳ חלקים מתוך ח׳. והא דאבא שאול ארוך בדורו הוה, אפילו הוה אמינא בן ה׳ אמות הוה, שהוא למעלה מטבע האדם אלא בודדים בעלמא, צא ובדוק, ר׳ טרפון שמגיע לכתפו ד׳ אמות ול״ח חלקים מתוך ק׳, ר׳ מאיר שמגיע לכתפו ג׳ אמות ופ״ג חלקים, רבי שמגיע לכתפו ג׳ אמות לל״ה חלקים, ר׳ חייא שמגיע לכתפו ב׳ אמות וצ״ג חלקים, רב שמגיע לכתפו ב׳ אמות ונ״ו חלקים, ר׳ יהודה שמגיע לכתפו ב׳ אמות וכ״ד חלקים, אדא דלייא שמגיע לכתפו פחות מב׳ אמות הוה, פרשתבינא דפומבדיתא דקאי ליה עד פלגיה פחות מאמה אחת הוה, וכ״ע דקאי עד חרציה, אורכם כאין וכאפס, כגובהם של שקצים ורמשים על האדמה. ואין לנו אלא להודות דכל זה אינו פשוטו כמשמעו אלא אגדתא בעלמא המלמדת על ירידת הדורות, ואורכן של כל אותם חכמים היינו גדולתם הרוחנית בעלמא. דאי לא תימא הכי, אבא שאול אורכו גדול הרבה מה׳ אמות קאמינא, שהוא נגד המציאות הברורה מול עינינו הרואות. וא״כ דע״כ מאמר זה אינו פשוטו כמשמעו, מסתברא דאף הבאים לפניו שהם מעשה קולייתו של עוג מלך הבשן ומעשה עינו של אבשלום, המשכיל יבין דאין לקבל דברים של אבא שאול אלו כפשוטם, שמא יפול בכת הראשונה או השנייה של הרמב״ם בהקדמת פירושו לפרק חלק, אלא שיהיה מן הכת השלישית שלוקח את דבריהם הקדושים כמו מרגליות הנמצאות על עטרת תפארת, כדי לקיים דברי דוד המלך: ״טוב לי תורת פיך מאלפי זהב וכסף״: 

**נדה לא. ד״ה תלה הזכרים בנקבות ונקבות בזכרים.** עיין חידושינו על ברכות ס. ד״ה מיד נהפכה לבת:

**נדה לא: ד״ה מפני מה אמרה תורה יולדת מביאה קרבן.** כל המפרשים נתנו טעם לרשב״י שהרי מתקיף לה ר׳ יוסף ואין קול עונה בש״ס. וי״ל ממה דאיתא בתנחומא ילמדנו תזריע ד: ״מאה פעיות האישה פועה וכו׳ כיון שהצרות מקיפות אותה היא נודרת שלא תזקק עוד לאישה״, וביומא כ: איתא בשם י״א שקול הלידה זוהי אחת מהקולות שהולכין מסוף העולם ועד סופו, ובשמות רבה ה:ט גרסינן דאותן קולות ״הולכות מסוף העולם ועד סופו והבריות ביניהן ואינן שומעות כלום״, ע״ש. 

ומזה למ״ד אף הלידה, בשעה שהאישה פועה מרוב צער ויולדת, אין הבריות שומעות את קול הלידה שהולך מסוף העולם ועד סופו, ועל אותו חטא מביאה היולדת קרבן, לכפר ע״ז שהבריות אינם קשובים אל אותו קול דלידתה גרימיה. וא״כ מתורץ שתי קושיות דר׳ יוסף על רשב״י בבת אחת, שמביאה קרבן מחמת קולה בלידה אבל עבור איהו דאינם קשובים לקול, והם לאו במזיד עשו אלא מתוך הרגלם לא שמו אל ליבם והיינו כשוגגים. ועוד קרבן שבועה בעי איתויי ל״ק, דמביאה עבור הבריות והם לא נשבעו: 

**נדה לח. ד״ה אימא מרביעי ואילך.** עיין פירש״י דקחשיב אליבא דשמואל דא״א לידה בשבת גם בשאר ימי השבת. ונראה לי דעי״ל בזה מהא דאיתא בשבת קנו. דהנולד בחד בשבא יהא אי כוליה לטיבו אי כוליה לבישו, בתרי בשבא יהא גבר רגזן, בתלתא בשבא יהא גבר עתיר וזנאי וכו׳, והכי פירושו, מי שנולד בב׳ ובג׳ סימן רע הוא בוודאי ובא׳ סימן רע הוא בשמא, ואילו בד׳ בה׳ או בו׳ סימן טוב הוא בוודאי כדמסיק התם. וא״כ צא וחשוב אליבא דשמואל, מי שמשמש את מיטתו ברביעי, ילד או בא׳ או בב׳ או בג׳ וק״ק, היאך אותם חסידים ראשונים שהחמירו על עמצם כ״כ בסוף יולידו מזה ולד שהוא או רגזן או זנאי או שמא כוליה לבישו, ולזה תמה: ״ברביעי ותו לא״, כלומר, הלא גם נכון היה לשמש מטותיהם בימים אחרים, דלפי החישוב אז היה אפשר שיולידו בד׳ ה׳ או ו׳ שהם בסימן טוב. 

וע״ז משיב הש״ס: ״אימא מרביעי ואילך״, דאז איכא ימי טיבי איכא ימי בישי, ומובטח לחסיד שיחמיר כך שיוליד בסימן טוב דהיינו בד׳ ה׳ או ו׳ הואיל והקב״ה הוא: ״שומר נפשות חסידיו ומיד רשעים יצילם״, נידרוש מהו מיד רשעים יצילם, שיציל את חסידיו מלהוליד בנים רשעים בימים שיש בהם סימן רע, מה שא״א אם שימשו ברביעי דווקא כדפרישית.

וא״ת, א״כ נדייק מחמישי ואילך, דמרביעי מוליד בסימן רע, י״ל דאפילו ברביעי אפשר להוליד בא׳ דכוליה טיבו, כדאמר ר׳ אשי התם אנא בחד בשבא הוואי, ואם חסיד היה מונע את עצמו מלשמש שלא תבוא אשתו לחילול שבת, אז בטח שהקב״ה היה מקפיד הריו״ן שהוא רע״א דווקא כדי שיוליד בא׳ שמא כוליה טיבו: 

**נדה סא. ד״ה זה עוג שפלט מדור המבול.** לכאורה זה סותר מה דאיתא בבמדבר רבה יט:לב, שם אמרו שעוג היה חי רק מימי אברהם אבינו, שנאמר: ״ויכו את הרפאים בעשתרות קרנים״, וכתיב: ״ורק עוג נשאר מיתר הרפאים״. וז״ל: ״כשבא משה לעשות מלחמה נתיירא הימנו, אמר אני בן ק״כ שנה וזה יותר מחמש מאות וכו׳ א״ל הקב״ה למשה אל תירא אותו כי בידך וכו׳״, ע״כ. ומנלן שעוג יותר מחמש מאות שנה היה, צא וחשוב, סבירא ליה מזה שאברהם בן ע׳ שנה היה בברית בין הבתרים וע״ה שנה היה כשכבש את המלכים, כדאיתא בסדר עולם רבה פרק א, ות״ל שנים אחרי ברית בין הבתרים יצאו ישראל ממצרים, כמה שנאמר: ״ויהי בעצם היום הזה״, ויציאת מצרים קכ״ה שנה לאחר שכבש אברהם את המלכים היה, ולמ׳ שנה היו ישראל במדבר, הרי קס״ה שנה מ״ויבא הפליט״ עד ״אל תירא אותו״, דבשנת מ׳ הרגו את עוג, וסברא שהפליט כבר היה חי כמה עשרות שנים כשבא אל אברם להגיד לו על לוט, יוצא שהיה יותר מחמש מאות שנה. וקשיא אר׳ יוחנן דהכא, דאם עוג פלט כבר מדור המבול, משמע קרוב לאלף שנה היה חי אם לא יותר, דהמבול בשנת תתתתנ״ו מבריאת העולם היה, ומלחמת אמרפל וחבריו שס״ז שנים אח״כ היה, וא״כ אמאי אמר משה עליו: ״וזה יותר מחמש מאות״, שלמ״ד שפלט מדור המבול ״יותר מתשע מאות שנה״ מיבעי ליה. אלא ש״מ שמדרשים אלו חלוקים הם. ודחוק האומר שיותר מחמש מאות שנה, גם יותר מתשע מאות שנה במשמע:

**נדה סא. ד״ה זה עוג שפלט מדור המבול.** תימה מנא ליה לר׳ יוחנן, דהא מסייעא ליה קרא ליתא, ואילו גבי אברהם נאמר: ״ויבא הפליט״. ותו קשה, ולטעמיך, באיזה זכות ניצל עוג, הרי כל היקום לאפוקי נח ואשר אתו בתיבה מתו. ותו קשה, הלא עוג מלך האמורי היה, הדא הוא דכתיב: ״ונקח בעת ההיא את הארץ מיד שני מלכי האמורי״, ואם פלט מדור המבול, היאך הגיע לו להיות מלך האמורי. 

ובאמת יש כאן יסוד עצום וגדול, והסיר ה׳ יתברך את העשן מעיני. דע לך שכל מה שנ׳ לגבי עוג מלך הבשן צועק דרשני, ויש מדרשים עד אין ספור ע״י רבותינו ז״ל בזה. וכל אחד הולך ומוסיף על חבירו. והנה רובם הולכים אליבא דר׳ יוחנן, עיין בראשית רבה לא:יב: ״היה בא להיכנס לתיבה והיו רגליו מתערכלות״, וכן איתא בזבחים קיג: ״אמר ר׳ חסדא אנשי דור המבול ברותחין קלקלו וברותחין נידונו וכו׳ ועוד עוג מלך הבשן היכא קאי אלא נס נעשה להם שנצטננו בצידי התיבה״, וכן בפדר״א פרק כג: ״וחוץ מעוג מלך הבשן שישב לו על עץ אחד מן הסולמות של התיבה ונשבע לנח ולבניו שיהיה להם עבד עולם וכו׳״. וכן הוה, כדאיתא בפדר״א טז: ״זקן ביתו של אברהם היה עבדו אליעזר וכו׳ ולקח נמרוד עבדו אליעזר ונתנו לו עבד עולם, וכשגמל חסד ליצחק הוציאו לחירות ונתן לו הקב״ה שכרו בעולם הזה וקיימו למלך והוא עוג מלך הבשן״, ע״כ.

ומניין לו שעוג עבדו של נמרוד היה, אלא שהיה אחד מהנפילים בימי דור המבול, שעליהם נאמר: ״היו בארץ בימים ההם וכו׳ המה הגיבורים אשר מעולם אנשי השם״, והלא נמרוד היה ״גיבור ציד לפני ה׳״, ללמדך שנמרוד שהיה גיבור נתן לאברהם את עוג, ושרק הוא נשאר מיתר הנפילים כשפלט מדור המבול בזה שישב על תיבת נח. 

וזה שאמר ר׳ יוחנן עוג שפלט מדור המבול, דאם לא תימא הכי, היאך היו נפילים בימי המרגלים, כמה שדכתיב: ״ושם ראינו את הנפילים בני ענק מן הנפילים וכו׳״. והא כתיב: ״כל אשר בחרבה מתו וימח את כל היקום  אשר על פני האדמה״, ומהיכן באו אותם נפילים. אלא ש״מ ששריד היה מהנפילים מדור המבול, מאותם גיבורים אנשי השם, ועל כרחך שממנו באו כל אותם נפילים וענקים ורפאים שחיו בימי דור המדבר ושעליהם דיברו המרגלים. וכמו שרק עוג נשאר מיתר הרפאים, רק עוג נשאר מיתר הנפילים, ושממנו יצאו גם עוד צאצאים אחרי מלחמת אמרפל וחבריו.

אבל יש לנו לשאול, הניחא למ״ד שהאריך לו הקב״ה לעוג כל אותם שנים מאברהם עד משה בשכר הליכתו כשהלך להגיד לאברהם שנשבה לוט, כמה דאיתא בדברים רבה א:כה: ״לא בא לשם שמים אלא לנויה של שרה וכו׳ א״ל הקב״ה, אי רשע כך אמרת, חייך שאני נותן לך שכר רגליך ומאריך לך שנים, ומה שחשבת בלבך הריני הורג אברהם ונוטל את שרה, ביד בני בניה עתיד אותו האיש ליפול״, ע״ש. אלא למ״ד שפלט מדור המבול, באיזה זכות ניצל. וא״ת בזכות שנשבע לנח ולבניו כדלעיל, אמאי משבועה זו זכה לאותו נס, שהמים הרותחין לא שרפוהו אלא שנצטננו צידי התיבה. וי״ל שגזר על הנפילים כלייה ממה שנאמר: ״ויקחו להם נשים מכל אשר בחרו״. ולכך ברותחין נדונו, משום שחטאיהם היו של רותחים, שנטלו מה לא היה שלהם. וא״כ זכה עוג כי לא חטא באותו עוון, דהיינו שלא התאוה ולקח אישה שאינה ראויה לו. ומשום כך גם זכה להיכנס לתיבה, שבה נאסרו בתשמיש המיטה כדאיתא בסנהדרין קח: ע״ש.

וא״ת, אם עוג היה היחיד שפלט גם נהמבול וגם ביד אמרפל וחבריו בזכות ששמר את עצמו מחטאי אותו הדור, היאך הרגו משה, הדרא קושיא לדוכתא. וי״ל שנמסר למיתה בגלל שבסוף כן חטא אף הוא באותו עוון שנכשלו בו הנפילים, וקיבל את עונשו מזה שרצה לקחת לו אישה מכל אשר בחר, ש״לא בא לשם שמים אלא לנויה של שרה״. הוי: ״אל תירא אותו״.

עי״ל בזה, איתא בזהר במדבר ג:קפד וז״ל: ״דא עוג דאתבדק באברהם ומאנשי ביתיה הוה וכד אתגזר אברהם מה כתיב, וכל אנשי ביתו וכו׳ דא עוג דאתגזר עמיה וקביל האי את קדישא וכו׳ ביה שעתא דחיל משה וכו׳ מיד אמר קב״ה אל תירא אותו, לא תדחל לההוא אות דיליה וכו׳ דהא הוא פגים רשימא דיליה, ומאן דפגים להאי את אתחזי לאתעקרא מעלמא״, ע״כ. אף עוג נימול ונכנס לבריתו של אברהם אבינו באותה שעה, אלא שכבר היה פגום שהתאוה בשרה אשתו קודם לכן. ולזה אמר הקב״ה למשה: ״אל תירא אותו״, האות שלו, שהוא הברית מילה של עוג, כי ברית מילה מקדשת את הגוף ומסירה כל חסרון בזה, אלא שכבר נכשל עוג כשרתה את שרה וניסה ליטול אותה לעצמו. וראייה לדבר מקהלת רבה א:טו: ״מעות לא יוכל לתקן, משנתעותו דור המבול במעשיהם הרעים, שוב לא נתקנו״. וכן עוג, אע״פ שלא כשל באותו עוון בימי דור המבול, וזכה להיכנס לתיבה ולהנצל מהמים הרותחין, מ״מ בשעה שחמד אשתו של אדוניו, נגזר דינו ליהרג ע״י בני בניה, וא״א לתקן כזה דבר אפילו ע״י ברית מילה שבדר״כ שומרת את הגוף בקדושה, אבל הכא לא יוכל לתקן, שכבר היה ואינו יכול להימחק.

ועדיין יש לנו לשאול, היאך עוג הפך למלך האמורי, דבשעה שנצטווה אברהם אבינו לימול בשר ערלתו, לקח עצה מג׳ אוהביו דהיינו ענר אשכול וממרא, וכדאיתא בתנחומא ילמדנו וירא ג: ״אמר הקב״ה יתברך, אתה שנתת עצה שימול, איני נגלה אליו אלא בתחומך, הדא הוא דכתיב וירא אליו ה׳ באלוני ממרא״. שבזכות עצתו של ממרא האמורי, קיבל אברהם על עצמו ברית מילה, ואותו רושם הגן עליו אח״כ. וכשבא הפליט לאברם, היה שוכן באלוני ממרא האמרי עם אחיו האמורים באותה שעה, כדכתיב: ״והם בעלי ברית אברהם״, ובאו איתו להלחם נגד אמרפל וחבריו. והואיל ועוג השביע לנח שיהיה עבד עולם לבניו, הסכים לעבוד את אברהם שניקם את עמו, שהיכה את אלו שהיכו את עמו הרפאים. ונכנס עוג לתוך ביתו של אברהם, ונימול עם שאר ביתו בזכות עצת אותו ממרא האמורי שהיה בעל בריתו ג״כ. וגם אפשר שעוג הסכים להיות עבדו של אברהם אחרי שראה איך אברהם ניצח את אמרפל וחבריו, משמע שהיה גיבור, וקודם היה עבדו של נמרוד שהיה: ״גיבור ציד לפני ה׳״, והבין שאברהם והאמורים שהיו איתו בברית, גיבורים היו, ולכך השתתף איתם בברית, עד שבסוף עשה את עצמו מלך האמורי.

וקיבל את שכרו בעה״ז ע״ז שהלך אצל אברהם, ומזה זכה למשול על האמורי, שהם גם היו בעלי ברית אברהם כמוהו, וגם הם נטלו חלק בברית מילה. אלא שטעה עוג טעות גדולה, שחשב בלבו שהואיל ומל את בשר ערלתו, ומשל על האמורים, והואיל ושני אילו הם בריתות עם אברהם, ברית האמורי וברית המילה, מכל זה חשב שזכותו של אברהם יגן עליו, ומזה התיירא משה, ושכא״ל הקב״ה ״אל תירא אותו״, תרי בריתות במשמע, אות הברית, דהיינו המילה שלו, וגם ברית בין אברהם לאמורים, כמה דכתיב: ״והם בעלי ברית אברהם״.

ושוב יש לנו לשאול, הניחא למ״ד ״לא תירא אותו״, ברית מילה שלו כדלעיל, וכמו שנאמר: ״מעות לא יוכל לתקן״, שכבר פגם במילתו לפני כן. אלא למ״ד ברית האמורי, ״לא תירא אותו״ מאי, דלכאורה חפשנו בכל המקרא ולא מצאנו דאותה ברית בין אברהם לממרא ואחיו אי פעם בוטלה, וא״כ אמאי אכן התיר למשה שהוא בן בנו של אברהם להילחם באמורי, והלא ענר אשכול וממרא היו בעלי ברית אברהם. 

ונראה לענ״ד דבנוסף לברית מילה וברית האמורי עוד ברית שלישית הייתה לאברהם, והיא הברית שכרת ה׳ עם אברהם בין הבתרים, שבה הבטיח הקב״ה לאברהם שבניו יירשו את א״י מידי העמים שגרו שם, שנאמר: ״ביום ההוא כרת ה׳ את אברם ברית לאמר לזרעך נתתי את הארץ הזאת וכו׳ ואת הרפאים ואת האמורי וכו׳״. נמצא שמלחמת בנ״י עם האמורי הייתה חלק מהבטחת הקב״ה לאברהם ע״ז שבנ״י יהיו בגלות ארבע מאות שנה ואח״כ ״ישובו הנה״. ואימתי יזכו בנ״י לרשת את הארץ מיד האמורים, בדור הרביעי, כי רק אז עוון האמורי יהיה שלם, כפי שנאמר: ״ודור רביעי ישובו הנה כי לא שלם עון האמרי עד הנה״, וכמו דאיתא בסוטה ט.: ״אין הקב״ה נפרע מן האומה עד שעת שילוחה״.

ועיין מה שכתב ע״ז רמב״ן בראשית טו:טז ד״ה ודור רביעי ישובו הנה, שדוחה פירש״י דור רביעי של ישראל, יהודה פרץ חצרון כלב, וז״ל: ״והנכון בעיני כי דור רביעי, לאמורי המשלים עונו, כי מיום הגזירה האריך לו״, ע״כ. והוא לא פירש לנו על איזה עוון האמורי היה צריך לשלם. ותמוה הוא, דהאמורי הוי אוהבי אברהם, ואפילו ניטל מהם עצה לימול את בשר ערלתו, ומה היא עון האמורי שעליו כל גאולת ישראל תלויה, שעד שהיא תשולם לא יזכו בנ״י לשוב חזרה לא״י. 

ועתה יובן לאותם מעמיקי דרשות רבותינו הקדושים שאין האמורי כאן כי אם עוג מלך האמורי. ועוונו של האמורי היה אותו עוון של הנפילים בדור המבול, שהתאוה תאוה וביקש ליטול לעצמו ״מכל אשר בחרו״. וכמו שגזר הקב״ה על אותו דור כלייה, אף האמורי, בשעה שנכשל באותו עון, גזר עליו הקב״ה מיתה ע״י בני בניה של שרה. אלא שבשכר רגליו, האריך לו הקב״ה עוד כחמש מאות שנה, כמה דמצינו במדרשים דלעיל. וזהו פירושו של: ״ודור רביעי ישובו הנה כי לא שלם עון האמורי עד הנה״. משא״כ גבי מלכים אחרים שנטלו את שרה שלא כהוגן, הקב״ה היכה אותם מיד, בפרעה מלך מצרים כתיב: ״וינגע ה׳ נגעים גדולים ואת ביתו על דבר שרי אשת אברם״, וכן אבימלך מלך פלישתים כתיב: ״כי עצר עצר ה׳ בעד כל רחם לבית אבימלך על דבר שרה אשת אברהם״. ואם אבימלך נענש אע״פ שלא התכוון לרעה, שנאמר: ״כי בתם לבבך עשית זאת״, ובכל זאת נענש מיד, עוג מלך האמורי שכן התכוון לרעה, עאכ״ו שראוי להיענש, אלא שבשכר רגליו, האריך לו. 

וכל זה מאי, ללמדך שהקב״ה פועל משפט וצדקה, שהציל את עוג שלא חטא כשאר דורו מהמבול, ואז כשנזגר עליו מיתה, האריך לו כמה דורות בשכר הליכתו ואז הרגו. ולכן כשאמר הקב״ה למשה ״אל תירא אותו״, הכוונה בזה, אין לו לא את זכות מילתו הואיל ופגע ומעות לא יוכל לתקן, וגם לא את ברית האמורי, כי אחרי שקיבל שכר הליכתו, שלם עון האמורי, והברית בוטלה ואינה קיימת כלל, ולפיכך הגיע זמנו של עוג למות כמה דכתיב בברית בין הבתרים. והקב״ה, שאף פעם לא מחל על כבודה של שרה, הבטיח לאברהם שעם הריגת עוג יוכלו בנ״י להיכנס לא״י ולרשת את הגוים הנמצאים שם, כי אחרי שעוג כבר קיבל את כל שכרו בעלה״ז, והשלים את עוונו, מותר לבני בניה של שרה להרוג אותו, וכן הוה, הדא הוא דכתיב: ״ונכהו עד בלתי השאיר לו שריד״, שרק אז זכו לשוב הנה לארץ אחוזתם: 

**----------------------------------------------------------------------**  
**הוספות לסדרים זרעים מועד ונשים**  
**----------------------------------------------------------------------**

לקמן נמצא חידושים וציטוטים לסוגיות מהסדרים זרעים מועד ונשים שקשורים לפירושינו לעיל על סדרים נזיקין קודשים וטהרות. בעז״ה יהי רצון כשאזכה לכתוב פירוש על סדרים אלו נערוך ונכניס חידושים וציטוטים אלו בתוכו:

**הוספות לחידושינו על בבא קמא**

**סוטה מו: ד״ה בשביל ארבעים ושתיים קרבנות שהקריב בלק הרשע.** עיין חידושינו על בבא קמא לח. ד״ה שתי פרידות טובות:

**סנהדרין קח: ד״ה אלה תולדות נח.** עיין חידושינו על בבא קמא ס. ד״ה אינו מבחין בין צדיקים לרשעים:

**פסחים נד. ד״ה דורשי חמורות היו אומרים ענה פסול היה לפיכך הביא פסול לעולם.** עיין חידושינו על בבא קמא פב: ד״ה דורשי רשומות היו אומרים: 

**חגיגה ה. ד״ה הן בקדושיו לא יאמין.** עיין חידושינו על בבא קמא צא: ד״ה אמר ר׳ חנינא לא שכיב שיבחא ברי אלא דקץ תאינתא בלא זמנה:

**סוכה נו: ד״ה אוי לרשע אוי לשכנו.** עיין חידושינו על בבא קמא צב: ד״ה כל עוף למינו ישכון ובן אדם לדומה לו:

**נדרים לח. ד״ה לא העשיר משה אלא מפסולתן של הלוחו.** עיין חידושינו על בבא קמא קיט: ד״ה באתרא דקפדי יש בהן משום גזל:

**הוספות לחידושינו על בבא מציעא**

**סוטה מח: ד״ה משחרב מקדש ראשון בטלה שירא פרנדא וזכוכית לבנה.** עיין חידושינו על בבא מציעא כט: ד״ה מי שהניח לו אביו מעות הרבה ורוצה לאבדן:

**קידושין כח. ד״ה רשע יורד עמו לחייו.** עיין חידושינו על בבא מציעא עא. ד״ה יורד עמו לחייו:

**פסחים קיג: ד״ה ר׳ נחמן בר יצחק אמר מצוה לשנאתו.** י״ל שהוא דומה להא דאמרו בבבא מציעא עא. ״אדם קורא לחבירו רשע יורד עמו לחייו״, עיין חידושינו שם. וקשה ממה דאיתא בתענית ז. בשם ר׳ נחמן בר יצחק דמותר לשנאתו, היתר איכא אבל מצוה ליתא. א״א חזר בו. א״א איפוך דרב אמר מצוה לשנאתו ור׳ נחמן בר יצחק אמר מותר לשנאתו. וא״א ל״ק, הא דחזיא ביה איהו דבר ערוה מצוה לשנאתו, הא מי שיש לו עזות פנים מותר לשנאתו. וא״א ל״ק, מותר לשנאתו וממילא לדידיה מצוה נמי איכא:

**סוטה מז. ד״ה וליהוי דובים ולא ליהוי יער דבעיתי.**  פירש״י ד״ה דבעיתי שהדובים יפחדו להתגרות. ותימה, הא לכולא עלמא הדובים בנס באו, ואם כך מה לי דבעיתי, שיביא הקב״ה דובים שלא מפחדים אפילו בלי יער. וי״ל ע״פ מה דאיתא בבבא מציעא פג: ״בו תרמש כל חיתו יער, אלו רשעים שבו שדומין לחיה שביער.״ ודקדק בן יהוידע בפירושו שם ד״ה בו תרמוש כל חיתו יער, אלו רשעים מנלן דחיות יער דווקא וז״ל: ״דחיות רעות ההולכים במדבר הם נראין לכל מרחוק ובורחין מהם ונשמרים מהם אך חיות רעות אשר נחבאים ביער אין מרגישים בם להישמר מהם״, ע״ש. ומדבריו אנו למדים שאנשים לא מפחדים מחיות יער דווקא משום דאין מרגישים אותן כשהן נחבאות בתוך היער ובאות עליהם בהפתעה. ונראה לענ״ד שתיבת ׳דבעיתי׳ אינו על הדובים קאי כפירש״י אלא קאי על המ״ב ילדים שהובקעו. והכי פירושו, וליהוי דובים ולא ליהוי יער, אמאי יער צריכי כדי להרוג את הילדים, ומשיבין ׳דבעיתי׳, שאם לא היה יער נמצא שם אלא רק הדובים בעלמא הילדים היו רואים אותם מרחוק ונבהלים ובורחים מהם כמחיות מדבר, ולפיכך למ״ד נס בתוך נס הוה, צריכי יער כדי שהנערים לאו בעיתי ולא ירגישו את הדובים ויברחו: 

**כתובות קד. ד״ה ולא נהניתי אפילו באצבע קטנה.** עיין חידושינו על בבא מציעא פד: ד״ה דעייל רבי לבית הכסא. ויש לדקדק, מאי קמ״ל מזה שזקף עשר אצבעותיו ולא ידיו קאמר. ובכלל מה עניין אצבעו דווקא בזה.

ועיין מה דאיתא באיכה רבה ד:כג ובויקרא רבה טו:ד: ״כשעלה רבי לביתו נכשל באצבעו, אמר על עצמו רבים מכאובים לרשע״, וא״ל ר׳ ישמעאל בר׳ יוסי, חס ושלום, אלא שהגיע לך כן בעוון הדור שעליו נ׳ נלכד בשחיתותם, וכך פירשו כל המפרשים, ע״ש. וש״מ מהא דאפילו אצבעו הקטנה נכשלה בעון הדור, שלא נהנה בכלל. גם ראה מה דאיתא בבבא מציעא פד: ״כד הוה רמי כיסתא לחיותא הוה אזיל קלא בתלתא מילי. הוה מכוין דרמי בההיא שעתא דעייל רבי לבית הכסא, ואפילו הכי עבר ליה קליה לקלייהו ושמעו ליה נחותי ימא״, ע״כ, ובירושלמי כתובות יב:ג אחרי דנח נפשיה דרבי: ״וקרעון ואזיל קלה לקרעיו לגו פתתה מהלך תלתא מילין״, ע״כ. 

וכל זה דרך משל וצחות, ואפשר לפרש דאותו קלה לקרעיו מרמז לזה שייסוריו של רבי לא יכפרו לעוון הדור, וכמה דאיתא שם שכל י״ג שסבל רבי מייסוריו ״לא מתה חיה בא״י ולא הפילה עוברה בא״י״, הואיל שייסוריו הגיאו אליו בעוון הדור לכפר עליהם, ולכן קרעו את בגדיהם במיתתו ונשמע הקול תלתא מילין. וכן אזיל קלא דחיותא דרבי תלתא מילי, שהוא מרמז לאותם ייסורים שרבי חווה בעוון הדור, וקול החיות היה אמור לכסות את קולו של רבי, לרמז לאותם עוונות שייסוריו מחקו ונתכפר בעדם. אלא שקולו של רבי ״עבר ליה קליה לקלייהו״, שהייסורין שרבי סבל י״ג שנה עברו את מה שהיה צריך לייסר כדי לכפר על עוונות הדור. נמצא שיעור ייסורין לכפר על הדור רק תלתא מילין, ולזה רק נכשל באצבעו בעינן. אבל עבר קליה עד נחותי ימא, שהוא פי כמה יותר מתלתא מיל, דהיינו כאבים הרבה יותר קשים מרק להיכשל באצבעו, אלא צמירתא וצפדינא. 

ועתה יובן שפיר אמאי זקף עשר אצבעותיו בשעת פטירתו כשביקש שלום במנוחתו. דאם היה נכשל רק באצבעו, דהוא שיעור כפרת עוון הדור, דהיינו קלא דתלתא מילין, א״כ, לא נהנה מאצבע קטנה ניחא, אבל משאר אצבעותיו כן היה מהנה. אבל עבר ליה קליה לקלייהו, דקולו עבר מעל תלתא מילין עד לנחותי ימא, שהוא לא רק נענש לפי השיעור של לכפר על עוון הדור, אלא ייסוריו היו פי כמה יותר מזה. ולכן זקף עשר אצבעותיו, כדי לומר שלא נהנה מאף אצבע, שגודל ייסוריו בשיעור של עשר אצבעות, שהוא עד נחותי ימא, וקולו עבר הרבה יותר מתלתא מילין בעלמא, ולא נהנה אפילו באצבע קטנה שלו, שהרי נכשל בכל עשר אצבעותיו מחמת צערו, ולא זכה לא בשלום ולא במנוחה. ומשום הכי זקפן: 

**כתובות סב: ד״ה אמר אי הואי הכא הוה לי זרע כי האי.** יש להקשות, אמאי קרי עליה רמי בר חמא והחוט המשולש וכו׳, וכי מה עניין ר׳ ביסא להכא, דהא לא מוזכר שמו כלל באותו מעשה. ותו קשיא, ר׳ חמא דאזל ויתיב תריסרי שנין בבי מדרשא, ולא לימד את בנו תורה כל אותם שנים, והא דקאמר אי הואי הכא הוה לי זרע כי האי, אימא איפוך, דקמ״ל דחוט המשולש לית לן אצל ר׳ חמא, אלא הא דר׳ אושעיא מחדדי שמעתתיה, למרות ר׳ חמא הוה, והיאך קרי עליה והחוט המשולש וכו׳. ועוד יש לנו לשאול, עיין תוספות ד״ה והחוט המשולש, והלא כמה היו של ג׳ דורות תלמידי חכמים ולא קרי עליהם והחוט המשולש, אלא ״לפי ששלשתן ראו זה את זה״. וזה דחוק, דגם זה מצינו אצל אחרים דיש ג׳ דורות תלמידי חכמים שראו זה את זה, וא״כ הדרא קושיא לדוכתא, אמאי ר׳ ביסא דווקא קרי עליה והחוט המשולש. 

וי״ל ע״פ מה דאיתא בבבא בתרא נט. גבי צינור המקלח מים לחצר חברו ובא בעל הגג לסותמו, ואיבעיא להו האם בעל החצר יכול לעכב, וז״ל: ״ר׳ אושעיא אמר מעכב ר׳ חמא אמר אינו מעכב אזל שייליה לר׳ ביסא א״ל מעכב, קרי עליה רמי בר חמא והחוט המשולש וכו׳״. ותמוה הוא, וכי אזלינן ושיילנן לסבא בכה״ג, ועוד מי מצי סבא שפוסק נגד בנו ובעד נכדו. אלא נראה לענ״ד דכל זה רמז ומשל בעלמא הוא, ושדרך צחות דיברו רבותינו ז״ל. הרי כלל הוא בידינו שאין מים אלא תורה, כדכתיב: ״הוי כל צמא לכו למים״. וגם ידוע דיש מצווה על אדם ללמד את בנו תורה, כדאיתא בקידושין כט: מהא דכתיב: ״ולמדתם אותם את בניכם וכו׳״. ולכן אב המלמד את בנו תורה נמשל לאדם שיש לו מים בגגו ומשקה את חצר חברו, ושמימיו יורדין דרך הצינור מלמעלה למטה, שהאב יש לו מסורה מאבותיו ואותה הוא משקה לבנו בחצרו, שהוא כלי קיבול המקבל את מסורת אביו כמו שהחצר מקבל את המים מצינור המקלח. ואשמעינן דכששאלו האם מותר לבעל החצר לעכב עליו, ר״ל בזה, אם בא האב לסתום את הצינור, דהיינו ללא להשקות את בנו מתורתו מלמעלה למטה, אלא לצבור את מי התורה לעצמו, האם בכה״ג מותר לבנו לעכבו בהא משום: ״לדידי נמי קני לי מיא דאיגרך״, ולקיימא ליה מצות עשה של ולמדתם אותם את בניכם. 

ועל זה איתמר, ר׳ אושעיא אמר מעכב ר׳ חמא אמר אינו מעכב. שלדעת ר׳ חמא דאזל ויתיב תריסני שנין בבי מדרשא, עת לעשות לה׳ הפרו תורתך, וחייב אדם לקנות לעצמו תורה, הדא הוא דכתיב: ״יגיע כפיך כי תאכל אשריך וטוב לך״, ומותר לאדם לסתום את מימי הצינור המקלח, והנמשל, למסור ולהקריב את עצמו לבי מדרשא, ואע״פ דאז חצר של שכנו אינו מקבל את מימיו, מ״מ הוא בעצמו צובר אותם מים בגגו בריבוי, ואזל ר׳ חמא לשיטתו שבעצמו עשה כן, ולכן אמר מי שרוצה לעשות כן, אין מוחין בידו. ואילו ר׳ אושעיא חולק על אביו וסובר שבא חיוב האב ללמד את בנו קודם, דהרי הוא בעצמו נפגע מזה, של תריסני שנין ר׳ חמא לא לימד אותו תורה, ולכן מי שרוצה לעשות כן, מוחין בידו. 

ולפ״ז אזל שייליה לר׳ ביסא א״ל מעכב, והכוונה בזה, שר׳ אושעיא למד את תורתו מר׳ ביסא סבו, הואיל ואביו ר׳ חמא לא הוה מצי ליה תריסני שנין, ורק בזכות ר׳ ביסא הושקה חצרו של ר׳ אושעיא, עד שבסוף היה מחדדי טפי מאביו וקדם לאביו בגדולה, כדאיתא בתוספות בבא בתרא נט: ד״ה והחוט המשולש, ע״ש. וא״כ כשחלש דעתיה דר׳ חמא, עד שבסוף גילה שזה הוא בנו, הכיר הוא בטעותו, וחזר בו וניחם על מה שאמר בראשונה אמר חייב אדם למסור את עצמו לתורה אפילו אם אינו יכול ללמד את בנו, הואיל ובנו מחדדי טפי הוה וקידם לו בתורה, וכל זה בזכות ר׳ ביסא סבו, שלמד ממנו ר׳ אושעיא יותר תורה ממה שלמד ר׳ מחא בעצמו בתוך ארבע כותלי ביה״מ באותן תריסני שנין. והא קדאמרה ליה דביתהו: ״מי איכא אבא דקאים מקמי ברא״, זהו פירושו, אבא שרק צובר את מימי התורה לעצמו בלא להשקות את בנו, זהו עונשו, לקאים מקמי ברא דמחדדי מינהו, כיוון שלא יצא ידי חובתו לבנו, בסוף בנו קדם לו. 

ועתה יובן היאך קרי עליה רמי בר חמא והחוט המשולש וכו׳, והלא ר׳ אושעיא ור׳ חמא איכא והיכן ר׳ ביסא, אלא שבזכות ר׳ ביסא קנה ר׳ אושעיא את תורתו ויכיל למשאליה שמעתתא, ולפיכך אף תורת ר׳ ביסא אית לן בבי מדרשא. גם יתורץ הא דאזל שייליה לר׳ ביסא א״ל מעכב, שפסק נגד בנו ובעד נכדו, כדי ללמד את בנו ר׳ חמא חשיבות חינוך ילדים, כל מי שלא מלמד את בנו תורה על מנת להשקות את לעצמו, צריכין לעכבו. ור׳ ביסא היה נאה דורש ונאה לקיים, שלקח על עצמו לחנך את ר׳ אושעיא נכדו במקום ר׳ חמא לאותן תריסני שנין, ובסוף הודה בזה ר׳ חמא וחזר בו כיון שראה שבנו יצא גדול ממנו בתורה. ואמאי אותם דווקא קרי עליה, ואמאי אצל צינור המקלח, משום שרק תלמידי חכמים שמבינים דאין התורה מתקיימת לדורות אלא ביגיעה כזאת, ואע״פ כשזה במקום לימוד עצמי, מ״מ אין מוותרים עליו, רק משפחה כזאת גם ימשך בתלמודו בזכות חכמתם וידיעתם בחשיבות חינוך הבנים והצורך להשקות מימיהם לחצר ילדיהם. ולפיכך והחוט המשולש הוא על ר׳ ביסא ובנו ובן בנו דווקא, ובמחלוקת אצינור המקלח דווקא, משום שדרך צחות דיברו רבותינו, כדלעיל.

ולפ״ז גם אפשר לדרוש מה דאיתא בבבא מציעא פה.: ״כל שהוא תלמיד חכם ובנו תלמיד חכם ובן בנו תלמיד חכם, שוב אין תורה פוסקת מזרעו לעולם וכו׳ מאי מעתה ועד עולם וכו׳ מכאן ואילך תורה מחזרת על אכסניא שלה״, ע״כ. והקשו המפרשים ממה דאמר ר׳ יוסי באבות ב:יב תורה אינה ירושה לך, משא״כ משמע מכאן שהיא כן ירושה לך, וגם הקשו ממה דאיתא במדרש שוחר טוב מזמור נ״ט כששאלו את ר׳ זעירא: ״והלא פלוני צדיק בן צדיק בן צדיק ודור רביעי רשעים״, ע״ש. ואפשר ש״תורה מחזרת על אכסניא שלה״, זו סימן ולא סיבה, והכי פירושו, משפחה של תלמידי חכמים שמוסרים את עצמם על קדושת המשכת התורה מאב לבן, כמו ר׳ ביסא ור׳ אושעיא נכדו דאמרו תרוויהו מעכב, וכר׳ חמא שהלכתא לית כוותיה ושבסוף חזר בו הואיל ולמדוהו אביו ובנו דרך גדולת ר׳ אושעיא, משפחה כזאת היא היא החוט המשולש, ולא עוד אלא שמכח זה גם מובטח להם שזה יימשך בדורות הבאות אחריהם, דהיינו, שימשיכו בניהם את וילמדו את בניהם אחריהם תורה מעתה ועד עולם, משום שׁו"תורה מחזרת על אכסניא שלה". ופירוש נכון הוא: 

**פסחים קיח. ד״ה ארד ואצנן ואציל את אברהם מכבשן האש.** עיין חידושינו על בבא מציעא פו: ד״ה גבריאל אזל למהפכיה לסדום:

**ברכות ד. ד״ה למה נקוד על לולא.** עיין חידושינו על בבא מציעא פז. ד״ה למה נקוד על איו שבאליו:

**נזיר כג. ד״ה למה נקוד על וי״ו ובקומה.** עיין חידושינו על בבא מציעא פז. ד״ה למה נקוד על איו שבאליו:

**סנהדרין מג: ד״ה למה נקוד על לנו ולבנינו.** עיין חידושינו על בבא מציעא פז. ד״ה למה נקוד על איו שבאליו:

**סנהדרין קז: ד״ה  ואברהם זקן בא בימים.** עיין חידושינו על בבא מציעא פז. ד״ה ואברהם זקן בא בימים:

**הוספות לחידושינו על בבא בתרא**

**נדרים סב. ד״ה אוי לי שנשתמשתי בכתרה של תורה.** עיין מה דאיתא בכלה רבתי ב:ד וז״ל: ״מעשה בר׳ טרפון שהיה אוכל קציעות מפרדס שלו מצאו אריסו והיה מכהו מכה גדולה ולא היה אומר כלום כיון שראה שנפשו יוצאה אמר אוי לך ר׳ טרפון א״ל אתה הוא ר׳ טרפון א״ל הן עמד ותלש בשערו צעק ובכה כל כך למה כדי שלא ישתמש בכבוד התורה״, ע״ש. ויש להסתפק, מי עמד ותלש שערו צעק ובכה, לא ידענו אם ר׳ טרפון אם אריסו. ולפ״ז שפיר דאר׳ טרפון מדובר כמה דמצינו שכל ימיו של אותו צדיק היה מצטער על דבר זה ואומר אוי לי וכו׳:

**סוכה מט: ד״ה גדול העושה צדקה מכל הקרבנות.** עיין חידושינו על בבא בתרא ט. ד״ה גדול המעשה יותר מן העושה:

**קידושין מ: ד״ה שהתלמוד מביא לידי מעשה.** עיין חידושינו על בבא בתרא ט. ד״ה גדול המעשה יותר מן העושה:

**הוספות לחידושינו על מכות**

**מועד קטן יח. ד״ה ואיתרע ביה מילתא בשמואל.** במידה שמודד אדם כך מודדים אותו, דאיתא באיכה רבה ה:טז וז״ל: ״ר׳ ירמיה דשבשב נטל עטרת זית וקשרה בראשו, שמע שמואל ואמר והא ניחא ליה דאיתרים רישיה ולא עביד כן, הות: כשגגה שיצא מלפני השליט, וכן הוה ליה״ ששמואל גרמא ליה לר׳ ירמיה דשבשב להענש משום כשגגה וכו׳ הילכך הוא נמדד ע״ כשגגה וכו׳ כשמעתין. וכן מצינו בכתובות כג. כשא״ל אביו אילו בנתך הווין, מי הוית מזלזל בהו כולי האי, הואי: ״כשגגה שיצא מלפני השליט״, ואישתביין בנתיה דמר שמואל, ואסקינהו לארעא דישראל״, שנמדד ע״ז שענשתיה לר׳ ירמיה דשבשב:

**כתובות כג. ד״ה ואישתביין בנתיה דמר שמואל.** עיין חידושינו על מועד קטן יח. ד״ה ואיתרע ביה מילתא בשמואל:

**ברכות נו: ד״ה קללת חכם אפילו על חינם היא באה.** ודומה לו: ״כשגגה שיצא מלפני השליט״. ועיין חידושינו על מועד קטן יח. ד״ה ואיתרע ביה מילתא בשמואל: 

**סנהדרין צ: ד״ה קללת חכם אפילו על חינם היא באה.** ודומה לו: ״כשגגה שיצא מלפני השליט״. ועיין חידושינו על מועד קטן יח. ד״ה ואיתרע ביה מילתא בשמואל:

**הוספות לחידושינו על שבועות**

**שבת קכז. ד״ה גדולה הכנסת אורחין מהקבלת פני שכינה.** עיין חידושינו על שבועות לה. ד״ה גדולה הכנסת אורחין מהקבלת פני שכינה:

**הוספות לחידושינו על עבודה זרה**

**שבת נה. ד״ה אף וחימה.** עיין חידושינו על עבודה זרה ד. ד״ה חמה אין לי:

**נדרים לב. ד״ה ויש אומרים לחימה הרגו.** עיין חידושינו על עבודה זרה ד. ד״ה חמה אין לי:

**נדרים ז: ד״ה כל מקום שהזכרת השם מצויה שם עניות מצויה.** וא״ת מנא ליה למימר הכי, י״ל דכתיב בתריה ועניות כמיתה שנאמר כי מתו כל האנשים וכו׳, ובעבודה זרה ה: פירשו אלו דתם ואבירם שירדו מנכסיהם, ובשמות רבה א:ל איתא: ״הלהרגני אתה אומר, אתה מבקש לא נאמר אלא אתה אומר, מכאן אתה למד ששם המפורש הזכיר משה על המצרי והרגו״, והוא מה שאמרו דתן ואבירם למשה כדלקמן נדרים סד: כל מקום שנאמר נצים ונצבים אינו אלא דתן ואבירם, וא״כ הרי מצינו ששם המפורש שנאמר ע״י משה להרוג את המצרי מצוי היה אצל עניות דדתן ואבירם שהיו שם וירדו מנכסיהם והיו חשובים כמתים כדלעיל: 

**נדרים ז: ד״ה ועניות כמיתה.** הקשו תוספות ע״ז מניין לדתם ואבירם שירדו מנכסיהם, והלא ארבעה חשובים כמת כדאיתא בעבודה זרה ה: ואלו הן עני סומא ומצורע ומי שאין לו בנים, ואילו עני למה לי, ע״ש איך שתירצו בזה, ועכ״פ שאלתם במקומה עומדת. ותו יש לשאול אהא דבתנחומא ילמדנו צו יג קראו אביון ולא עני, ומאי נפקא מינה בזה. וי״ל דדתן ואבירם עניים דווקא משום שכל מקום שהזכרת השם מצויה שם עניות מצויה, והזכרת השם מצינו אצל דתן ואבירם, עיין לעיל מה שפירשנו בזה. 

ואולי עי״ל ע״פ דברי המלבי״ם משלי לא:כ ד״ה ידיה על ההבדל בין עני לאביון וז״ל: ״אותם תשלח לעני שהוא נעלה מן האביון וכו׳ העני מציין עוני הנפש והאביון מציין דלות הגוף״, ע״כ. ולפ״ז יותר נכון לקרוא למי שיורד מנכסיו עד שחשוב כמת אביון הואיל ואין לו אפילו מאומה וכגרסת תנחומא ילמדנו. ועל פי רמז עוד אפשר לומר דתיבת אביו״ן נוטריקון אבי״רם ודת״ן: 

**שבת כח: ד״ה שור שהקריב אדם הראשון.** עיין חידושינו על עבודה זרה ח. ד״ה שקרניו קודמין לפרסותיו:

**הוספות לחידושינו על הוריות**

**שבת קנה: ד״ה יודע הקב״ה בכלב שמזונותיו מועטין.** עיין חידושינו על הוריות יג. ד״ה מפני מה הכלב מכיר את קונו:

**הוספות לחידושינו על זבחים**

**יומא יב. ד״ה והיה בנימין הצדיק מצטער עליה בכל יום.** עיין חידושינו על זבחים נג: ד״ה והיה בנימין הצדיק מצטער עליה בכל יום:

**מגילה כו: ד״ה והיה בנימין הצדיק מצטער עליה בכל יום.** עיין חידושינו על זבחים נג: ד״ה והיה בנימין הצדיק מצטער עליה בכל יום:

**סוטה לז. ד״ה לפיכך זכה בנימין הצדיק ונעשה אושפיזכן לגבורה.** עיין חידושינו על זבחים נג: ד״ה והיה בנימין הצדיק מצטער עליה בכל יום:

**סנהדרין נב. ד״ה שני חוטין של אש יצאו מבית קודש הקדשים.** עיין חידושינו על זבחים קטו: ד״ה לא מתו בניך אלא להקדיש שמו של הקב״ה: 

**תענית כד: ד״ה איפרא הורמיז אימיה דשבור מלכא.** משמע מהאי מעשה ששבור מלכא היה מלגלג על חכמתא דרבנן. וכן בנדה כ: כדאמרה ליה אמו: ״תא חזי כמה חכימי יהודאי״ והשיב לה ״דלמא כסומא בארובה וכו׳״, שלא החשיב כ״כ את בינתו של רבא כמו שהחשיבה אמו. ולא עוד אלא שאמו שדרה קורבנא לרבא כדאיתא בזבחים קטז: וכן שדרה ארבע מאה דינרי לרבא כדאיתא בבבא בתרא י:, ואילו שבור מלכא בנה גבה כספים מהיהודים, כדהעיד עליו רבא בחגיגה ה: ״מי ידעיתו כמה משדרנא בצנעא בי שבור מלכא״. שסר מדרך אמו ששבחה את היהודים ונתנה להם קרבן דורון, ואדרבה לקח מהם שוחדים ובזבז בכבודם. 

וקשה, דהא מצינו ששבור מלכא בקי בהלכה היה וגם היה חבר של חכמי דורו, כדאיתא בעבודה זרה עו: גבי מר יהודה ובאטי בר טובי, וכן בבבא מציעא קיט: גבי אפרים ספרא תלמידו של ריש לקיש, וכן בסנהדרין מו: ״א״ל שבור מלכא לר׳ חמא קבורה מן התורה מניין״, ע״ש. ואל תירצי לך הלא תרי שבור מלכא הוו, וחדא בדורו של שמואל הוה וחדא בדורו של רבא הוה, דהא כל הני אמוראי בסוגיות בלעיל בדורו של רבא חיו, ועל כרחך דבכולם בשבור מלכא השני עסקינן. 

ונראה לי אפשר לפרש בזה דל״ק, דהכא בילדותו והתם בזקנותו. שאותו שבור מלכא מימי רבא מלך מעת ילדותו, וכשהיה עדיין קטן אמו איפרא הורמיז היתה מלכת פרס והייתה כאפוטרופוס שלו לעניין המלוכה, כמה דמצינו אצל יהואש מלך יהודה, שבן שבע שנים היה במלכו וכתיב לגביה: ״ויעש יהואש הישר בעיני ה׳ כל ימי יהוידע הכהן״, שיהוידע היה כאפוטרופוס שלו בימי ילדותו, והדריך אותו בדרך הישרה וחינך אותו בחכמת התורה כל אותם שנים, ככתוב בדברי הימים באורך. ורק כאשר התבגר שבור מלכא קיבל את המלוכה בעצמו בלא אמו המלכה. וא״כ גם המעשה בדם חימוד וגם שמעתין באותם ימים ששבור מלכא היה נער עדיין תחת שמירת אמו המלכה שהיתה לו כאפוטרופוס. וגם מסתבר לן ככה מפשוטו של עניין, שהרי איפרא הורמיז אימיה דשבור מלכא מדברת עם רבא, משמע שאז היא הייתה בשלטון ולא בנה. 

ועכשיו יובן אמאי לא קיבל שבור מלכא את חכמת רבא וחבריו. שבנוהג שבעולם בנים מורדים באמם ובאביהם בשנות נערותם, וסימניך: ״בן נעות המרדות״. כך היה אף הוא נגד מה שאמו ניסתה ללמדו, ומשום הכי ליגלג ברבא. אבל כשדיבר דברי הלכה, ובאו אליו רבנן לדרוש, וגם הוא שאל אותם קבורה מן התורה מניין, כל זה בתר שנים הרבה היה, אחרי שכבר נסתלקה אמו והיה הוא מלך פרס ויושב על כסאו בטח, ולכן שפיר לפי שאז חזר הוא ממרדות נערותו, כטבע האדם, והכיר בתורת אמו, ולכן בסוף הלך בדרכה בקודש וידידיה דיהודאי הוה. וצ״ב בזה קצת מה דאיתא בחגיגה ה: דמשם משמע שכבר לא תחת אמו היה ומ״מ גרבוהו לרבא: 

**הוספות לחידושינו על מנחות**

**סוכה מט: ד״ה בג׳ דברים גדולה גמילות חסדים יותר מן הצדקה.** איתא בבבא בתרא ט.: ״שקולה צדקה כנגד כל המצוות״, ואילו בתוספתא פאה ד:יט איתא: ״צדקה וגמילות חסדים שקולין כנגד כל מצות שבתורה וכו׳״, ולכאורה הא גופא קשיא, אמרת שניהם שקולים והדר גמילות חסדים גדולה מן הצדקה בג׳ דברים. ותו יש לשאול, דרשו חז״ל בכמה דוכתי עוד מצוות ששקולות וכו׳, כגון מילה בנדרים לב. וכן שבת בשמות רבה כה:יב וישיבת א״י בתוספתא ע״ז ה:ב, ואיך כולם יכולים להיות שקולים כנגד כל השאר. 

וי״ל ל״ק משום שהתורה הקדושה היא ״ארכה מארץ מדה ורחבה מני ים״, ואורייתא וקב״ה חד הוא כדאיתא בזוהר, שהוא בעצמותו אין סוף בלי שום קץ וגבול כלל. וא״כ הכל כאין וכאפס בביטול מוחלט בתוך האין סוף, כידוע לנו מחכמת המדע שאין סוף ועוד אחד עדיין נחשב כאין סוף, וכן אין סוף ועוד אין סוף עדיין נחשב כאין סוף, שכל מה שתוסיף לאין סוף שהוא מוגבל יהיה מבוטל לגמרי בתוך האין סוף הבלתי מוגבל, והוא דבר דלית מחשבה תפיסא ביה כלל, שאע״פ שהאין סוף מורכב מדברים מוגבלים, שזה אחד ועוד אחד ועוד אחד וכו׳ בלי סוף, דהיינו יש ישות לכל אחד בפני עצמו, אעפ״כ כל אחד בעצמו מבוטל לגמרי בתוך האין סוף, משמע דאין לו ישות בפני עצמו כלל. והא דיש שני דברים המכחישים זה את זה, עיניכם הרואות אין שהמציאות הזאת קיימת בעולם, ושניהם נכונים הם. 

והכא נמי, נימא דכל מצוה ומצוה נחשבת בדמיון למספר אחד, שהוא ישות המוגבל בפני עצמו, אלא שאותה מצוה גם מבוטלת בביטול גמור בתוך האין סוף של כל התורה כולה, דאז אין לאותה מצוה ישות בפני עצמה כלל. ולכן כל מצוה ומצוה שקולה כנגד המצוות שבתורה כולה. וזה שבחרו רבותינו כמה מצוות לחוד ששקולות וכו׳, הוא כדי להורות לנו כמה חשובות אותם מצוות הן בעולם העשייה. אלא דהא יחודא תתאה והא יחודא עילאה. ויש כאן סודות נפלאות, המעמיק בזה יבין: 

**נדרים לב. ד״ה ששקולה כנגד כל המצות שבתורה.** עיין חידושינו על סוכה מט: ד״ה בג׳ דברים גדולה גמילות חסדים יותר מן הצדקה: 

**שבת פז. ד״ה יישר כוחך ששברת.** עיין חידושינו על מנחות צט. ד״ה יישר כוחך ששברת:

**יבמות סב. ד״ה יישר כוחך ששברת.** עיין חידושינו על מנחות צט. ד״ה יישר כוחך ששברת:

**פסחים פז. ד״ה לוחות נשברו ואותיות פורחות.** יש לסרס אותיות פורחות ומשום כך נהפכו הלוחות כבדים בידי משה ונפלו, כדאיתא בפדר״א מה ועוד כמה דוכתי. ונימא שהקילו האותיות את הלוחות ע״ד נס מכוח גדולתם וקדושתם. אי נמי, כיון שפרחו האותיות מסתמא התווסף עוד אבן לתוך חלל הלוחות למלא את מקום האותיות שהיו עשויים מאויר בלא משקל, כדאמר ר׳ חסדא בשבת קד. ״מ״ם וסמ״ך שבלוחות בנס היו עומדים״, לקיים מה שנאמר: ״חרות על הלוחות״: 

**סנהדרין צה: ד״ה אתא קודשא בריך הוא ואדמי ליה כגברא סבא.** עיין חידושינו על מנחות קט. ד״ה מנחות קט. ד״ה נזדמן לי זקן אחד:

**הוספות לחידושינו על חולין**

**סנהדרין מז. ד״ה מנין שאין קוברין רשע אצל צדיק.** עיין באריכות מה שכתב הרי״ף בפירושו על חולין ז. ד״ה גדולים צדיקים במיתתן, שיש מדרשים חלוקים מי הוא זה ואי זה הוא אשר השליכו אותו בקבר אלישע, וכן פירש רד״ק על שמואל ב ד״ה ויחי ויקם על רגליו ע״ש. דבשמעתין ובחולין ז. אמרו רשע היה אותו האיש, ופירש״י כאן ד״ה ויחי ויקם על רגליו: ״אותו הנקבר נביא השקר היה״, ומסתבר שדרש לו מהכא: ״ויאמר אל בניו לאמר במותי וקברתם אותי בקבר אשר איש הא-לקים קבור בו אצל עצמתיו הניחו את עצמתי״, ומצינו אלישע איש הא-לקים כמה פעמים בקרא. וא״כ לא זכה ללכת אל ביתו כדא״ל לרב פפא משום שרשע היה, ורק החיה אותו ללמדך שאין קוברין רשע אצל צדיק. אבל בפדר״א לג איתא: ״שלום בן תקוה היה מגדולי הדור והיה עושה צדקות בכל יום״, ע״ש, והשליכו אותו בקבר אלישע וחי והלך אל ביתו ואפילו הוליד בן עם חולדה אשתו, שנאמר: ״הנה חנמאל בן שלום דודך״. וא״כ זכה לתחיית המתים בזכות צדקותו, והלך אל ביתו, וא״א ללמוד מהכא שאין קוברין רשע אצל צדיק, ולהכי שם מדרש זו בפומיה דרב פפא שא״ל ודילמא לאיקיומא ביה ברכתא דאליהו, שהחיה שניים מן המת, בן השונמית ושלום בן תקוה. נמצא אותה שקלא וטריא דהכי פלוגתא במדרשי אגדה מי היה אותו הנקבר בקבר אלישע, עכ״ל הרי״ף.

**סוטה יג. ד״ה נתרן עיניה ונפלו אכרעא דיעקב.** עיין חידושינו על חולין ז. ד״ה גדולים צדיקים במיתתן יותר מבחייהן:

**פסחים ג. ד״ה ומן הבהמה אשר איננה טהורה.** עיין חידושינו על חולין סג: ד״ה לעולם ישנה אדם לתלמידו דרך קצרה:

**סנהדרין צה: ד״ה קפצא ליה ארעא.** עיין חידושינו על חוליא צא: ד״ה קפצא ליה ארעא:

**קידושין מ: ד״ה אפילו צדיק גמור כל ימיו ומרד באחרונה, איבד את הראשונות.** עיין חידושינו על חולין קלט: ד״י משה מן התורה מניין:

**הוספות לחידושינו על בכורות**

**סנהדרין קי. ד״ה שלוש מאות פרדות לבנות.** עיין חידושינו על בכורות ה. ד״ה משה רבכם גנב היה:

**שבת קד. ד״ה קושטא קאי שיקרא לא קאי.** י״ל ע״פ דרוש מי שמקיים כל תרי״ג מצוות בכל דקדוקיה וכוונותיה, עליו אומרים שקיים את כל התורה בכל אותיות האל״ף בי״ת, כמה דאיתא בשבת נה.: ״ריש לקיש אמר תיו סוף חותמו של הקב״ה דאמר ר׳ חנינא חותמו של הקב״ה אמת, ר׳ שמואל בר נחמני אמר אלו בני אדם שקיימו את התורה כלה מאלף ועד תיו״. המצווה הראשונה בתורה היא פרו ורבו, והיא מצווה אל״ף. והמצווה האחרונה בתורה היא ועתה כתבו לכם את השירה הזאת, דהיינו מצוות כתיבת, למידת והרבצת התורה עצמה, והיא מצווה תי״ו. וכל שאר התרי״א מצוות המסומלים באותיות בין האל״ף והתי״ו. וזהו קושתא קאי, שאותיות ׳אמת׳ הם אל״ף מ״ם תי״ו, אל״ף מצוה ראשונה, מ״ם תרי״א מצוות אמצעיות שהיא אות אמצעית, תי״ו מצוה אחרונה וסוף חותמו של הקב״ה. והתורה היא נצחית וקיימת לעד. ועוד עיין חידושינו על יבמות צו: ד״ה שפתותיו דובבות בקבר:

**יבמות צו: ד״ה שפתותיו דובבות בקבר.** עיין חידושינו על בכורות לא: ד״ה שפתותיו דובבות בקבר. והתם מעשה ברב ששת דאיקפד. עי״ל דהא הכא בר׳ יוחנן דאיקפד, עיין מה שכתב עץ יוסף ד״ה איקפד: ״לפי דר׳ יוחנן אזיל בלא בר וכו׳ וכל מה שאינו מניח בן נקרא מת״. ויש להוסיף על דבריו ע״פ חידושינו בשבת קד. ד״ה קושטא קאי שיקרא לא קאי, דאורייתא היא קושטא, אל״ף מ״ם תי״ו, אל״ף מצוה ראשונה דהיינו פרו ורבו, תי״ו מצוה אחרונה דהיינו כתיבת למידת והרבצת התורה, מ״ם אות אמצעית כל תרי״א מצוות אחרות, הא מי שמקיים כל המצוות חי את התורה מאל״ף עד תי״ו. וקושטא קאי הכי פירושו, רק דרך קיום תורה ומצוות אדם קאי, דאחרי מיתתו יש לו שם מכח המצוות שקיים. ותלה בתחילה ובסוף, דמי שמקיים פרו ורבו, צאצאיו ממשיכים אחר מיתתו ודרכם הוה קאי ושמו קיים לעד, וכן מי שמקיים ועתה כתבו לכם את השירה הזאת, תורתו שאומרים בשמו אחר מיתתו לנצח לא תשכחנו, וזהו פירושו של שפתותיו דובבות בקבר. ועתה יובן היטב אמאי איקפד ר׳ יוחנן, דהוה אזיל בלא בר, דמתו עשרה מבניו כדאיתא בבבא בתרא קטז.: ״דין גרמא דעשיראה ביר״, ומי שהוליד בנים ומתו בניו בחייו לא קיים מצוות פרו ורבו כל עוד שלא הולידו הם בני בנים לפני מותם. ומזה איקפד, שלא זכה לקיים האל״ף, ועתה גם התי״ו בסיכון מזה דלא היו אומרים דבר שמועה מפיו, ואע״פ דפרו ורבו לא זכה לקיים, בזה מיהא יש בידו להקפיד וכך קושטא דידיה קאי בשאר האותיות, דבטוח קיים ר׳ יוחנן שאר התורה, דהיינו מ״ם, ובזה דאקפיד גם תי״ו דידיה במשמע ובזה קאי דשפתותיו ידבבו בקבר: 

**הוספות לחידושינו על נדה**

**מגילה כט. ד״ה מי נדחה מפני מי.** י״ל על דרך הדרש ע״פ מה דאיתא בכתובות כח.: ״המגרש את אשתו וכו׳ מי נדחה מפני מי, ת״ש דתניא היא נדחית מפניו ואין הוא נדחה מפניה, ואם היתה חצר שלה הוא נדחה מפניה״, ע״כ. וידוע הוא המשל בדברי חז״ל הקב״ה כבעל וישראל כאשה, אלא הואיל וזינתה ישראל גרשה הקב״ה מירושלים לגלות בבבל, וע״כ הא דר׳ ששת הוה יתיב וכו׳ ואתאי שכינה, הוי כבעל שגירש את אשתו ושניהם באותה שכונה, וכיון דלא נפק ר׳ ששת כדאתאי שכינה, מי נדחה מפני מי. 

ולפ״ז אתו מלאכי השרת וקא מבעתו ליה, דלכאורה הלכתא כאותה ברייתא דתניא היא נדחית מפניו, כלומר ר׳ ששת שהוא מישראל האישה המגורשת נדחה מפני הקב״ה שהוא הבעל. ואת״ל אימא סיפא ואם היתה חצר שלה הוא נדחה מפניה, הלא ה׳ הוא עושה שמים וארץ וכל העולם חצרו הוא, וישראל לא קיבלו את אדמתם אלא משום שהיה רצוי לפניו יתברך שהוא בעל החצר ואין לישראל בעלות בו כלל, ושום הכי בעו מלאכי השרת לניפקיה לר׳ ששת מהתם. 

ואמר ר׳ ששת, עלוב ושאינו עלוב מי נדחה מפני מי, והכי פירושו, למ״ד היא נדחית מפניו, היכא דבעל מגרש את אשתו, אבל ישראל אע״פ שזנו ונחשבו לאשת זנונים כדכתיב בנביאים בכמה דוכתי, מ״מ עכ״פ חס ושלום שנהפכו למגורשים ממש מפני המקום ברוך הוא, אלא שעדיין אוהב את ישראל באהבה בלתי מותנית וחביב ישראל לפניו אפילו בתוך חושך גלותם. ונמצא הא דקאמר עלוב ושאינו עלוב, ישראל עלוב כאישה שזינתה מפני בעלה שאינו עלוב, ואינם ישראל נחשבים כאישה מגורשת אלא כאישה עלובה מפני בעליה, וא״כ דיקא נמי הא דגרסינן ״א״ל רבונו של עולם״, א״ל לאו אמר ליה במשמע אלא איבעיא ליה, עלוב ושאינו עלוב מי נדחה מפני מי, מה במגרש את האישה היא נדחית מפניו אף הכא, או דילמא שאני הכא דעדיין נשואין הן ואין אנו צריכים לדחות, והשיב הקב״ה שבקוהו, כלומר, הלכתא שאני הכא, איני רוצה לגרשה מאותה שכונה: 

**תענית טז. ד״ה עלוב ושאינו עלוב צדיק ורשע מי נדחה מפני מי.** עיין חידושינו על מגילה כט. ד״ה מי נדחה מפני מי:

**ברכות ס. ד״ה מיד נהפכה לבת.** מהכא ש״מ בזכות לאה נעשה נס ונהפכה דינה מבן לבת, וגם משמע דלא ידעה לאה מראש אם העובר במעיה זכר או נקבה, אלא שעכ״פ התפללה שלרחל תהיה בן. ובבראשית רבה עב:ו איתא: ד״עיקר ברייתו זכר היה ומתפילתה של רחל כו׳ נעשה נקבה״, דבזכות רחל נהפכה דינה מבן לבת, וגם משמע דרחל לא ידעה מראש אם העובר במעיה זכר או נקבה, אלא שעכ״פ התפללה לבן. ושונים קצת ממה דאיתא במדרש אגדה בראשית ל:כא שלאה: ״בקשה רחמים שיתהפך העובר שבמעיה לבת והסכים הקב״ה ועשה כדבריה״, משמע שכן ידעה לאה מין העובר מראש דרך רוח הקודש, ולכן התפללה להחליף מבן לבת, כדי שלרחל יהיה בן. ויש גם אלו שאמרו שבזכות רחל, ושרחל כן ידעה מין העובר. נמצא מיהא דבזכות תפילתה של אחת האמהות, בין שידעה מין העובר בין שלא, גרמה לנס ונהפכה את דינה עוד במעי לאה מבן לבת. 

ובאמת יש לתמוה עכ״ז ממה שמצינו בתרגום יונתן על בראשית ל:כא וז״ל: ״ושמיע מן קדם ה׳ צלותא דלאה ואיתחלפו עובריא במעיהון והוה יהיב יוסף במעהא דרחל ודינה במעהא דלאה״. וזה תמוה עד מאוד, ממאי חשיב להו התרגום דאיתחלפו עובריא דדינה ויוסף במעי אמם, ואמאי לא חשבינן כהכא דבזכות תפילתה של לאה מיד נהפכה לבת, ומה נפקא ליה מיניה דלא נהפכה דינה לבת אלא שתמיד היתה בת והחליפה ממעי רחל למעי לאה, הא השתא היקפתנו מדרשים חבילות שאין בהם ממש. ואת״ל אין מזכירים מעשה נסים, הא החלפת עובר ממעי אם אחת לאם אחר גם נס הוא, ואין יתרון לזה לעומת זה. וכן קשה הא דמצינו במדרש שכל טוב על בראשית ל:כא שנתחלפה דינה בבנימין, ושהיתה תפלה זו אחר שנולד יוסף, ומאי קמ״ל. 

ועיין מה שכתב הטור הארוך על בראשית ל:כא ד״ה ואחר ילדה בת שלא נ׳ לגבי דינה הריון אלא ילדה בעלמא משא״כ בשאר בני יעקב שנ׳ ותהר ותלד, ומזה שלאה ילדה את דינה דווקא אבל הריון דדינה ברחל קאי. וזה עצמו לא די לנו, דהלא יש לתרץ בפשטות לתלות בנס מופלא כזה, ראה ראב״ע שם ד״ה ואחר ילדה בת: ״י״א כי עם זבולון היתה בבטן אחת״. וכן כתב הרד״ק שם ד״ה ואחר ילדה בת וז״ל: ״נראה כי דינה תאומה היתה עם זבולון, לפיכך אמר ואחר ילדה בת, ולא אמר ותלד עוד וכו׳ ויש דרש שדנה לאה בעצמה וכו׳ והתפללה ונהפכה לנקבה״, ע״כ. ותו, למ״ד  איתחלפו עובריא, הא ביוסף ובבנימין כן כתיב ותהר, ואם כשהעובר נחלף ותהר ליתא למה בעובר המחליף איתא. ויש להבין.

ונראה לענ״ד לתרץ ע״פ מה דאיתא לעיל במשנה: ״היתה אשתו מעוברת ואומר יהי רצון שתלד אשתי זכר הרי זו תפילת שוא״, ומתיב ר׳ יוסף הלא התפללה לאה והועילה תפילתה, ומשיבים א״א אין מזכירים מעשה נסים א״א בתוך ארבעים ימים ראשונים הוה. והעיון יעקב בנדה לא. ד״ה ואת דינה בתו מתרץ עי״ל דהזריעו יעקב ולאה בבת אחת דאז אין זו תפילת שוא אפילו לאחר ארבעים יום. אבל למ״ד איתחלפו עובריא ל״ק כלל, ולא צריכא א״א אין מזכירים א״א בתוך מ׳ א״א הזריעו בבת אחת, הואיל ודינה בת היתה משעת הזרעה, ואי פעם לא הוחלפה מבן לבת, ש״מ ל״ק כלל. ועיין חידושינו על בבא מציעא פד: ד״ה לא יהיו כולן זכרים מה פירשנו בזה. 

ועי״ל בעניין זה, ידוע לכולי עלמא שחצי מהולדים זכרים וחצי מהולדים נקבות, וכלל גדול בלידות שחצי מהפעמים יוצא בן וחצי מהפעמים יוצא בת. אבל דע לך דעבור כל אחד ואחת בפרט יש אפשרות לנטייה לבן או נטייה לבת, אלא שבסך הכל כל הנטיות מבטלות אחת את השנייה ומתקרבים לממוצע דהיינו חצי חצי. ובלשון המדעים קראו לזה חוק המספרים הגדולים. ומי שמולידה כמה וכמה ילדים ממין אחד, יש נטייה להמשיך להוליד אותו מין. למשל, מי שיש לה י״ב בנות נקבות, ואז היא מולידה י״ג, לרוב היא תלד בת ולא בן, שזו היא נטייתה. ולחילופין, מי שיש לה י״ב בנים זכרים, יש לה נטייה יותר לעוד בן ופחות לבת ראשונה, אבל במספרים גדולים של אנשים הכל מתכנס לחצי חצי. 

צא וחשוב, לאה אימנו ששה בנים ילדו לה, ראובן שמעון לוי יהודה יששכר זבולון, ועוד היה עוד עובר שביעי במעיה, והואיל והולידה רק בנים פעם אחר פעם שש פעמים, סבירא לן דיש לה נטייה להוליד בנים, והחישוב מה שהעובר השביעי הזה יהיה בן יותר מחצי הוא. אבל רחל עקרה היתה: ״ויזכר א-לקים את רחל וכו׳ ויפתח את רחמה ותהר ותלד בן״, בלידה הראשונה אין לנו נטייה בידינו כלל לא לבן ולא לבת, וחצי במקומו עומד עד שתלד כמה ממין אחד בלא להוליד ממין שני. 

ועתה אפשר ליישב, מניין מיד נהפכה לבת, ומניין איתחלפו עובריא, הלא שניהם נסים מעל הטבע היו ולמה לא ללכת על דרך הפשט שהייתה בת אף במעי אמה. דדינה עובר השביעי במעי לאה הייתה, ויוסף העובר הראשון במעי רחל היה, ואע״פ דלא ידעינן מה טיבם עד לידתם, מ״מ כן יש לנו להגיד ללאה יש נטייה לבן זכר, ולרחל אין נטייה לא לבן זכר ולא לבת נקבה. וא״כ, למ״ד מיד מהפכה לבת שפיר קאמר, דללאה נטייה לעובר זכר הייתה, אז מהיכן שנולדה בת אחרי ששה בנים, ובא ללמדנו דבאמת בן כן היה במעיה אף הכא, אלא דאתרחיש ניסא. ולמ״ד איתחלפו עובריא, ולאה הרתה עם זכר דהיינו יוסף, גם שפיר קאמר, וזה שרחל הרתה עם נקבה דהיינו דינה, לא קשיא מידיה, דלרחל אין נטייה לא לבן ולא לבת, ואצלה בלידה ראשונה החצי במקומו עומד: 

**יומא כ: ד״ה יש אומרים אף לידה.** עיין חידושינו על נדה לא: ד״ה מפני מה אמרה תורה יולדת מביאה קרבן: 

**תושלב״ע - תם ונשלם שבח לא-ל בורא עולם**  
